Bona viro. La granda tablo. Blanka floro. Flava birdo. La bela birdo kantas. Forta knabo kuras. La bona viro marŝas. La bela ĉevalo kuras. La suno brilas. Birdo flugas kaj knabo kuras. Ĉevalo blanka marŝas. La bela luno brilas. La knabo kantas kaj la viro dormas. Bela granda pomo. La bona knabo kantas. La granda ĉevalo dormas. La suno brilas kaj la luno brilas. Granda forta tablo. Violo flava. La bona flava pomo.La alta viro estas en la ĝardeno. Blanka ĉevalo estas en la kampo. Belaj birdoj sidas sur la verda arbo. La bonaj knaboj estas en la domo. La ĉambroj en la bela domo estas grandaj. Freŝaj floroj kuŝas sur la tablo. La violoj en la kampo estas belaj. La luno kaj la suno ŝajnas grandaj. La kolomboj estas belaj birdoj. La knaboj ŝajnas fortaj. Ruĝaj pomoj estas sur la tablo en la ĉambro. La fortaj viroj sidas sur seĝoj en la longa ĉambro. La arboj estas altaj kaj verdaj. La kolomboj sur la arboj kantas. Fortaj ĉevaloj marŝas kaj kuras en la verdaj kampoj. La knaboj dormas en la granda domo. Ruĝaj, flavaj, kaj verdaj folioj estas en la ĝardeno. Longa tablo estas en la domo. Belaj birdoj flugas kaj kantas en la kampo. Freŝaj rozoj ŝajnas belaj. La folioj estas verdaj kaj ruĝaj.La knaboj ne estas en la ĉambro en la blanka domo. Ili estas en la granda ĝardeno. La ĝardeno ŝajnas kaj longa kaj larĝa. La feliĉaj knaboj vidas la belan ĝardenon. Ili vidas florojn apud alta arbo. La floroj havas diversajn kolorojn. La knaboj kolektas kaj ruĝajn kaj flavajn florojn. Sed ili ne trovas fruktojn en la ĝardeno. Florojn blankajn ili ne vidas. La alta arbo havas verdajn foliojn sur la branĉoj. La knaboj rompas branĉon, kaj kolektas la fruktojn. Ili vidas florojn sur la branĉoj, sed la florojn ili ne kolektas. La knaboj ne sidas sur benkoj en la ĝardeno, sed kuŝas sur la mola herbo. La kolomboj sidas sur la arboj, kaj ili estas feliĉaj. La knaboj vidas la belajn birdojn. Fortaj nigraj ĉevaloj manĝas la herbon en la kampo. La knaboj vidas la ĉevalojn, sed la ĉevaloj ne vidas la knabojn. La ĉevaloj ne dormas, ili manĝas. La freŝa herbo estas verda kaj mola. Feliĉaj estas kaj la knaboj kaj la ĉevaloj. La pomo estas bona frukto.Cxu persiko estas rugxa? Jes, gxi estas kaj rugxa kaj dolcxa. Cxu cxerizoj estas brunaj? Ne, ili estas nek brunaj nek nigraj, sed flavaj. Cxu la pomo estas frukto? Jes, gxi estas bona frukto. Cxu la viro kaj la knabo havas pomojn? Ne, ili havas nek pomojn nek persikojn. Cxu Mario havas la maturan frukton? Mario kaj Gertrudo havas la frukton. Ili estas en la domo, kaj mangxas la maturan frukton. La persikoj havas dolcxan guston. La knabinoj volas havi florojn, sed la knaboj preferas kolekti diversajn fruktojn. Ili volas trovi maturajn cxerizojn kaj flavajn persikojn. La cxerizoj havas belan rugxan koloron. La persikoj sxajnas molaj kaj bonaj. Mario rompas brancxon, kaj vidas cxerizojn sur la brancxoj. Gertrudo estas felicxa, kaj volas havi la belan frukton. Gertrudo estas alta, bela knabino. Mario sxatas cxerizojn. La knaboj kaj knabinoj sidas sur la verda herbo, kaj mangxas la cxerizojn. Ili ne volas mangxi pomojn, ili preferas la dolcxajn cxerizojn. La folioj apud la cxerizoj estas nek largxaj nek longaj.Knaboj, cxu vi volas sidi en la domo, aux en la gxardeno? Ni preferas sidi hodiaux en la gxardeno, sub la granda arbo. Cxu vi havas pomojn, aux cxerizojn? Ni havas nek pomojn nek cxerizojn, sed ni havas dolcxajn persikojn. Arturo donas al vi la maturajn persikojn, cxar li sxatas kolekti frukton. Arturo, cxu vi rompas la brancxojn? Ne, sed mi skuas brancxon, kaj la persikoj falas. Mi staras sub la arbo, kaj kolektas la dolcxan frukton. La frukton mi donas al Mario kaj Gertrudo. Mi volas doni persikon al Heleno, sed hodiaux sxi estas en la domo. Sxi sidas apud la fenestro kaj kudras. Sxi preferas kudri, kaj volas nek marsxi nek sidi en la gxardeno. Kaj sxi kaj la virino apud sxi volas kudri hodiaux. Ili estas felicxaj, cxar ili vidas la birdojn en la arbo apud la fenestro. La birdoj estas kolomboj, kaj sidas sur la arbo. Sub la arboj en la kampo staras cxevaloj, kaj ili mangxas la verdan molan herbon. Ni donas pomojn al ili, cxar ili sxatas pomojn. Ni estas felicxaj, cxar ni havas belajn persikojn maturajn kaj bonajn. Roberto, vi estas alta, sed vi, knabinoj, ne estas altaj.Hodiaux la knaboj kaj knabinoj estas en la granda domo. Ili staras apud la tablo, en agrabla luma cxambro. Gxi havas altajn largxajn fenestrojn. Sub la tablo kaj segxoj, mola tapisxo kusxas sur la planko. La tapisxo havas belajn kolorojn, rugxan, bluan, flavan, kaj verdan. Virino marsxis tra la pordo, kaj staris apud la tablo. Sxi havis interesajn bildojn, kaj donis ilin al la knaboj kaj la knabinoj. Sxi diris "Cxu vi volas rigardi la bildojn?" "Jes, ni dankas vin," diris la infanoj, kaj sxi donis al ili la bildojn. Granda bildo falis de la tablo, sed Arturo nun havas gxin. Li donas gxin al Mario, sxi dankas lin, kaj donas gxin al Roberto. Ili volis doni gxin al Gertrudo, sed sxi diris "Ne, mi dankas vin, mi ne sxatas rigardi bildojn." Sxi marsxis de la tablo al la fenestro kaj diris "Mi preferas kudri." Sxi volis sidi en granda segxo apud la fenestro. La virino rigardis sxin kaj diris "Mi donis la bildojn al vi, knaboj kaj knabinoj," cxar ili estas interesaj bildoj. Gertrudo diris "Vi estas bona al ni, sed mi volas sidi apud la pordo aux la fenestro. Mi kolektis dolcxajn violojn en la gxardeno, kaj nun mi volas rigardi la dolcxajn florojn, kaj kudri."Johano kaj Alfredo amuzis sin en la gxardeno. Johano kasxis sin, kaj Alfredo trovis Johanon. Alfredo sin kasxis en alta arbo, kaj Johano trovis Alberton. Mario kaj Gertrudo sin kasxis apud la floroj, kaj la knaboj trovis la knabinojn. La knabinoj ne volas perdi sin en la agrabla kampo. Johano komencis amuzi sin en luma cxambro en la domo. La muro havas interesajn bildojn sur si. Tra la fenestro antaux si Johano rigardas la virojn kaj la virinojn sur la strato. Li havas molan grizan tapisxon sub si, kaj ne volas segxon. Li kaj Alfredo volis iri al la strato kaj amuzi sin. Ili marsxis al la pordo, kaj trovis rugxan skatolon antaux si. En la skatolo estis libro, kaj Johano diris al si "La libro ne apartenas al mi." Li diris al Alfredo "Cxar ni trovis gxin, mi volas legi la libron." Virino antaux pordo komencis rigardi la knabojn, kaj ili diris al sxi "Cxu la libro apartenas al vi? Ni trovis gxin en skatolo." La virino diris "Jes, ni perdis gxin, kaj mi dankas vin, cxar vi donas al mi la skatolon kaj la libron." Sxi iris al la strato, kaj la knaboj iris al la domo.Hieraux mi perdis mian grizan katon. Ilia kato kaptis nian birdon. Via kolera diro surprizis mian patron. Cxu la granda kampo apartenas al sxia patro? Ne, gxi ne estas la lia. La lia estas bela, sed mi preferas la mian. Cxu vi sxatas vian libron aux la ilian? Li havas nek siajn cxevalojn nek la iliajn. La knabinoj sxajnas esti koleraj. Ili komencis legi siajn librojn. La viro kaptis kaj tenis siajn cxevalojn, sed li ne trovis iliajn cxevalojn. Sxia libro kusxas sur la planko, post sxia segxo. Sxi ne trovis ilian libron, sed la junaj infanoj trovis la nian.
La kato kaj la pasero.
Griza kato iris de la domo gxis la strato. Gxi vidis paseron antaux si, kaj volis mangxi gxin. La kato staris post granda arbo, kaj kaptis la paseron. La pasero diris "Bona kato lavas sin antaux sia mangxo, sed vi ne lavis vian vizagxon." La interesa diro surprizis la katon. La kato ne tenis la paseron, sed komencis lavi sian vizagxon. La pasero flugis de la kato gxis la arbo. La kolera kato diris "Mi perdis mian mangxon, cxar mi komencis lavi min antaux la mangxo!" Nun la katoj ne lavas sin antaux la mangxoj. Ili havas siajn mangxojn, kaj post la mangxoj ili lavas la vizagxojn. La paseroj ne surprizas ilin nun, sed ili tenas la paserojn. La katoj estas felicxaj, sed la paseroj ne estas felicxaj. La junaj paseroj volas flugi al la nestoj en la arboj.La arabo kaj la kamelo.
Arabo sidis en sia domo en la urbo. Apud domo trans la strato li vidis kamelon. La kamelo iris trans la straton gxis la pordo, kaj diris al la arabo, "Frato, mi ne estas varma, mi volas meti nur la nazon en vian varman domon." La arabo skuis la kapon, sed la kamelo metis la nazon tra la pordo en la cxambron. La kamelo komencis pusxi sian tutan vizagxon en la domon. Baldaux li havis la kapon gxis la kolo en la domo. Post la kapo iris la kolo en gxin, kaj baldaux la tuta korpo estis en la domo. La arabo estis kolera, cxar li ne volis havi tutan kamelon en sia domo. Li kuris al la kamelo, kaptis lin, tenis lin, kaj diris, "Frato, vi volis meti nur la nazon en mian domon. La cxambro ne estas granda sed gxi estas la mia, kaj mi preferas sidi en gxi." "Via diro estas bona," diris la kamelo, "via domo ne estas granda, sed gxi estas varma, kaj mi sxatas stari en gxi. Mi preferas stari kaj kusxi en gxi, kaj mi donos al vi mian arbon trans la strato. Cxu vi ne volas iri sub la arbon?" Kaj la kamelo pusxis la arabon de lia domo en la straton de la urbo. La kamelo nun trovis sin en varma cxambro, sed la juna arabo staris trans la strato kaj ne estis varma.La arabo en la dezerto.
Arabo iris trans grandan sekan dezerton. Kamelo, lia fidela amiko, portis lin. La kamelo ankaux portis belajn tapisxojn, cxar la arabo estis ricxa viro. La arabo havis ne nur tapisxojn, sed ankaux sakojn. En la sakoj estis akvo, cxar en la dezerto nek pluvas nek negxas. La viro trinkis akvon, kaj ankaux donis akvon al sia kamelo. La kamelo marsxis kaj marsxis, sed ne venis al la domo de la arabo, cxar ili perdis la vojon. La suno brilis, kaj la sablo de la dezerto sxajnis varma. La arabo ne trovis la vojon, kaj baldaux li ne havis akvon. Tamen la kamelo marsxis kaj marsxis, kaj baldaux la arabo vidis sakon antaux si, sur la seka sablo. Li estis felicxa kaj diris al si "Cxu estas akvo en gxi? Mi volas trinki, kaj volas doni akvon al mia fidela kamelo." Li ankaux volis lavi la tutan vizagxon en la akvo, cxar li estis varma. Post sia diro li kaptis la sakon, kaj komencis rigardi en gxin. Li metis la nazon en gxin, sed ne trovis akvon en la sako. Nek li nek lia fidela kamelo havis akvon, cxar estis nur mono en la sako. La arabo estis kolera, cxar li ne volis monon, li bezonis akvon. Li havis monon en sia domo en la urbo, kaj volis trovi akvon. Cxu li tamen metis la sakon trans la kolon de sia kamelo? Ne, li ne volis meti gxin sur sian kamelon, cxar li estis kolera. Li ne tenis la sakon, sed gxi falis sur la sablon, kaj kusxis apud li. La sako nun kusxas sur la sablo de la granda dezerto, kaj la mono estas en gxi.La ventoflago.
Estis varma vetero, la suno brilis, kaj suda vento blovis. Tamen la nova ventoflago sur la domo diris al si, "La sudan venton mi ne sxatas. Mi preferas orientan venton." La vento orienta auxdis la diron kaj gxi venis kontraux la ventoflagon. Pluvis kaj pluvis, kaj oni estis kolera kontraux la ventoflago, cxar gxi montras orientan venton. Gxi diris, "Pluvas nun, sed la greno en la kampoj bezonos sekan veteron. Oni estos kolera kontraux mi, cxar mi montras orientan venton." La okcidenta vento auxdis la ventoflagon, kaj baldaux venis. Gxi ne estis forta, sed gxi estis seka kaj agrabla vento, kaj ne portis pluvon. La viroj, virinoj, kaj junaj infanoj volis trinki, sed ili ne havis akvon. La greno kaj la floroj velkis, kaj la frukto ankaux falis. La nova ventoflago diris, "Oni estos kolera kontraux mi, cxar ne pluvas. Oni opinios ke, cxar mi montras okcidentan venton, la frukto falas, kaj la greno kaj floroj velkas. Mi sxatas montri nek okcidentan nek orientan venton!" Norda vento auxdis kaj venis al la ventoflago. La vetero ne estis agrabla, kaj la virinoj kaj la junaj infanoj ne estis varmaj. Negxis, kaj oni estis kolera. Oni diris "La greno kaj la frukto bezonas varman veteron, sed hodiaux negxas. Ni preferas la sudan venton. Ni havis gxin, antaux la orienta, la okcidenta, kaj la norda ventoj. La ventoflago ne estas fidela amiko al ni. Gxi ne montras bonajn ventojn, kaj ni volas rompi gxin!" Oni kuris al la domo, kaptis la novan ventoflagon, kaj ankaux rompis gxin. Gxi falis, kaj kusxis sur la vojo antaux la domo.En la parko.
Miaj junaj amiko kaj amikino, kaj ankaux ilia patrino, iris hieraux al la parko. La infanoj diris al la patrino ke la parko estas agrabla, kaj ke ili volas promeni en gxi. La knabino parolis al sia frato pri la belaj floroj. Sxi diris al li ke la floroj velkas, kaj ke la herbo en preskaux la tuta parko bezonas pluvon. La knabo diris hodiaux al mi ke hieraux li kaj lia fratino auxdis la birdojn en la arboj super siaj kapoj. Li diris ke li miris pri tiuj birdoj, tamen li opinias ke la birdoj baldaux konstruos siajn nestojn en tiuj arboj. La infanoj promenis, kaj baldaux ili vidis ke grizaj nuboj venas sur la cxielon, kaj mia juna amikino timis ke pluvos. Sxi parolis al la patrino pri la nuboj kaj la pluvo, montris al sxi la grizajn nubojn, kaj diris ke si volas iri al la domo. Ili komencis marsxi al la strato, kaj preskaux kuris, cxar ili ne havis ombrelon. Tra la fenestroj de la domoj oni rigardis ilin, kaj la knabo miris cxu li kaj liaj patrino kaj fratino amuzas tiujn virojn kaj virinojn. Tamen la patrino diris ke sxi ne timas ke sxi amuzos tiujn, sed ke sxi timas la pluvon. Sxi kaj la filino volas esti zorgaj pri almenaux la novaj cxapeloj. La filo diris al sxi ke li ankaux estas zorga, sed ke li opinias ke ne pluvos. Baldaux la patro venis al ili, kaj portis ombrelojn, cxar li ankaux timis la pluvon. Li miris cxu la infanoj kaj ilia patrino havas ombrelojn. Baldaux pluvis, sed ili estis sekaj, cxar ili havis la ombrelojn. Morgaux ili ne promenos en la parko, sed iros al la urbo.la mangxo.
Hieraux mi miris cxu mi havos bonan mangxon en la domo de mia amiko. Sed mi opiniis ke mi havos tre bonan mangxon, cxar mia amiko sxatas doni bonajn mangxojn al siaj amikoj. Oni metis tre bonan supon antaux mi, kaj mi mangxis tiun per granda kulero. Post la supo mi havis viandon. Cxi tiun mi tenis per forko, kaj trancxis per akra trancxilo. La forko, trancxilo kaj kulero estas mangxiloj. Mi havis ne nur viandon, sed ankaux novajn terpomojn. Mi trancxis tiujn cxi per la trancxilo, sed mi metis ilin en la busxon per forko. Mi tenis la forkon en la dekstra mano, kaj metis la trancxilon trans mian teleron. Oni bezonas akran trancxilon, sed oni ne bezonas tre akran forkon. Post la viando kaj la terpomoj, oni donis al mi fresxajn maturajn cxerizojn. Ili kusxis sur granda telero, kaj havis belan koloron. Ilia gusto estis ankaux bona. Mi preskaux ne diris ke mi ankaux havis kafon. Mi parolos morgaux al mia amiko pri lia kafo, kaj lauxdos gxin. Post la mangxo, najbaro de mia amiko venis en cxi ties domon, kaj ili parolis al mi pri siaj novaj domoj. Per la helpo de sia patro, mia amiko konstruos grandan domon. Lia najbaro volas konstrui belan sed ne tre grandan domon. Ties nova domo estos bela, sed mi opinias ke mi preferos cxi ties domon. Mia amiko volis doni almenaux kafon al sia najbaro, sed li diris ke li ne volas trinki kafon. Tamen li volis persikon. Li tenis tiun en la mano, kaj mangxis tiun.la ruza juna viro.
Ruza juna viro kaj bona maljuna viro iris trans dezerton. Tiu havis nigran cxevalon, cxi tiu havis blankan cxevalon. "Vi gardos niajn cxevalojn dum la nokto, cxu ne?" diris la juna viro per dolcxa vocxo al sia amiko, "Cxar dum la nokto oni ne povos vidi mian nigran cxevalon, sed malamikoj povos tuj vidi vian blankan cxevalon. Oni povos sxteli tian cxevalon, cxar vi estas maljuna kaj malforta, kaj ne povos malhelpi malamikojn." Tia propono ne sxajnis agrabla al la maljuna viro. Li ne estis kontenta, tamen li ne volis perdi sian cxevalon, cxar li estis malricxa. Li diris al si ke li donos sian blankan cxevalon al la juna viro, kaj prenos ties nigran cxevalon. Tuj li diris al cxi tiu "Sed per via helpo mi ne perdos mian cxevalon: mi donos la mian al vi, kaj prenos vian cxevalon. La via estas malbela, sed gxi estas almenaux nigra; vi donos gxin al mi, cxu ne?" "Jes," respondis la ruza juna viro, kaj li donis sian nigran cxevalon al tiu, kaj prenis la blankan cxevalon. "Nun," diris la maljuna viro, "Vi estas kuragxa kaj forta, kaj vi gardos la cxevalojn, cxu ne? Vi povos malhelpi malamikojn per tiu granda akra trancxilo, kaj oni ne povos sxteli vian blankan cxevalon." La ruza juna viro ne hontis. Li respondis "Mia kara amiko, mi nun dormos, cxar oni ne sxtelos blankan cxevalon. Mi povos vidi tian cxevalon dum la nokto, kaj malhelpi malamikojn. Sed tiu cxevalo via havas la koloron de la nokto, kaj ecx nun oni povas sxteli gxin." La malkontenta maljuna viro diris per kolera vocxo "Cxu vi ne hontas pri tia propono?" Tamen la ruza juna viro tuj komencis dormi, kaj la maljuna viro gardis la cxevalojn dum la tuta nokto.Malamikoj en la dezerto.
Juna viro kaj lia sagxa patro volis iri trans la dezerton, kun siaj amikoj. La amikoj estis fortaj, kaj la juna viro estis tre kuragxa. Ili restis en malgranda urbo dum la nokto, kaj forrajdis kun tiuj amikoj. La patro kaj la filo opiniis ke la amikoj kun ili povos helpi per siaj akraj glavoj. Ili opiniis ke ili povos forpeli la malamikojn. Ecx en la dezerto oni trovas malamikojn. Tiaj malamikoj forprenas la monon de bonaj viroj. La juna viro estis kontenta, cxar li estis kun la amikoj. La maljuna viro estis kontenta cxar li estis kun sia filo. Baldaux la nokto venis. Estis tre malluma tie en la dezerto, kaj ili preskaux ne povis vidi. Dum la fruaj horoj de la nokto la patro auxdis vocxojn, kaj preskaux tuj li vidis la malamikojn. La ruzaj malbonaj viroj rapidis tien, kaj vokis la maljunan viron. La malkuragxaj amikoj de la patro kaj filo nek restis tie, nek helpis forpeli la malamikojn. Ili tuj forkuris. La malamikoj staris cxirkaux la patro, kaj forpusxis lin de lia cxevalo. La filo volis malhelpi ilin, sed li ne povis. Li povis nur resti kun la patro, kaj gardi lin tie kontraux la glavoj de la malamikoj. Baldaux la malamikoj komencis forpreni la monon el la posxoj de la sagxa maljuna viro. La kolera filo diris per maldolcxa vocxo "Cxu vi ne hontas? Cxu vi lasos al ni nek la cxevalojn nek nian monon?" Sed la malamikoj respondis "Ne, ni lasos al vi nek la cxevalojn nek la monon. Ni ne estas malsagxaj." Post tiu diro ili tuj forrapidis, kaj prenis kun si la cxevalojn.Frederiko Granda kaj la juna servisto.
Hieraux mi legis interesan libron pri Frederiko Granda. En gxi oni rakontas ke la regxo kun plezuro legis aux skribis per sia plumo, dum malfruaj horoj de la nokto. Agrabla juna knabo, la plej juna el la servistoj, tiam restis ekster la pordo. Cxar la regxo legis plej interesan novan libron, li ne opiniis ke la horo estas malfrua. Li vokis sian malgrandan serviston, sed la knabo, nek venis nek respondis. La regxo iris tien, kaj trovis la knabon ekster la pordo. Li vidis ke la knabo dormas sur malalta segxo. Tiam Frederiko Granda ne estis kolera, sed hontis cxar li vokis la infanon. La regxo Frederiko vidis leteron en la posxo de la knabo. Tuj li prenis la leteron el lia posxo, kaj rigardis gxin. Gxi estis letero al la servisto, de lia patrino. Sxi ne estis ricxa virino, sxi sxajnis esti tre malricxa. En cxi tiu letero la patrino diris per la plumo ke sxi amas la filon. Sxi dankis lin cxar li skribis al sxi longan leteron. Sxi ankaux dankis lin cxar li donis al sxi monon. La regxo volis esti tre bona al tia filo. Kun la plej granda zorgo li metis monon el sia posxo kun la letero kaj tiam lasis la leteron en ties posxo. Tiam li formarsxis al sia cxambro, kaj vokis la malgrandan serviston. La knabo tuj auxdis, kaj rapidis tra la pordo. Li kuris trans la cxambron, kaj staris antaux la regxo. "Cxu vi dormis?" diris Frederiko Granda. "Jes, mi timas ke mi preskaux dormis," respondis la knabo, "kaj mi tre hontas." Tiam li metis la manon en la posxon, kaj trovis la monon. Li sxajnis pli malfelicxa kaj diris kun granda timo "Malamiko metis cxi tiun monon en mian posxon! Oni opinios ke mi sxtelis gxin! Oni malamos min, kaj forpelos min!" Frederiko respondis, "Ne, mi donis gxin al vi, cxar mi amas bonajn knabojn. Mi gratulas vian patrinon, cxar sxi havas tian filon."Pri la sezonoj.
La vintro estas la malplej agrabla sezono el la tuta jaro. Negxas tre multe, kaj tial oni nur malofte promenas, cxar la stratoj estas tro malsekaj. Oni marsxas kun granda zorgo, kaj malrapide, tial ke oni ne volas fali kaj preskaux rompi la kolon. Oni zorge gardas sin tiam kontraux la malvarmaj nordaj ventoj. La manojn oni metas en la posxojn, sed la vizagxon oni ne povas bone gardi. Mi ne sxatas resti ekster la domo dum tia vetero. Mi multe preferas sidi en varma luma cxambro, kaj skribi leterojn per bona plumo. La monatoj de la printempo estas marto, aprilo kaj majo. La bela printempo sxajnas pli agrabla ol la vintro. Gxiaj tagoj estas pli longaj kaj pli varmaj, gxiaj ventoj blovas malpli forte. En cxi tiu sezono la kampoj kaj arboj frue komencas montri plej belajn kolorojn. La birdoj konstruas siajn nestojn, kaj dolcxe kantas. Oni povas promeni sur la mola herbo, anstataux sur malsekaj malagrablaj stratoj. Pluvas pli multe en aprilo, tamen post la pluvo la herbo sxajnas pli verda, kaj la nuboj baldaux forflugas de la blua cxielo. Dum majo oni trovas violojn, kaj en junio oni vidas tre multajn rozojn. Sed la plej agrabla el la sezonoj estas la somero. Anstataux malvarmaj ventoj la somero havas la plej belan veteron, kun suda aux okcidenta ventoj. La longaj tagoj estas varmaj, sed la noktoj estas tute agrablaj. Tiam oni havas pli bonajn fruktojn ol dum la printempo. La monatoj de la somero estas junio, julio kaj auxgusto. Mi plej sxatas junion. Cxu vi sxatas gxin pli multe ol mi? Cxu vi sxatas auxguston pli multe ol julion?La auxtuno kaj la vintro.
La sezonoj de la jaro estas la vintro, la printempo, la somero, kaj la auxtuno. La auxtuno estas inter la somero kaj la vintro. Gxiaj monatoj estas septembro, oktobro kaj novembro. En septembro oni povas kolekti maturajn fruktojn. Tiam ankaux oni rikoltas la flavan grenon de la kampoj. Dum cxi tiu monato kaj dum oktobro la folioj sur la brancxoj komencas esti rugxaj kaj flavaj, anstataux verdaj. La herbo velkas, kaj bruna tapisxo sxajnas kovri la teron. Baldaux la folioj falas al la tero, kaj en novembro la arboj estas tute nudaj. Pli aux malpli frue negxas. La glacio ofte kovras la akvon en la riveroj, kaj restas sur la stratoj kaj la vojoj. La mola blanka negxo kovras la teron, kaj kusxas sur la brancxoj de la arboj. Tiam, pro la fortaj ventoj, gxi falas de la brancxoj al la tero. La birdoj frue lasas tian veteron, kaj flugas de cxi tie al pli sudaj kampoj kaj arboj. Ili ne povas resti, pro la malvarmaj tagoj kaj noktoj. Ili malsxatas la negxon kaj la glacion pli multe ol ni. Ju pli multe negxas; des pli malofte ni volas promeni. Ni preferas resti en la domo, anstataux ekster gxi. Ju pli ni rigardas la nudajn brancxojn de la arboj, des pli malagrabla sxajnas la vintro. Tamen la junaj infanoj tre sxatas tian veteron, kaj ju pli negxas, kaj ju pli forte la norda vento blovas, des malpli ili estas kontentaj en la domo. Ili volas kuri sur la negxo, cxirkaux la arboj kaj inter ili, kun siaj junaj amikoj. Ili povas bone amuzi sin per la negxo. La monatoj de la vintro estas decembro, januaro kaj februaro. Gxi estas la plej malvarma sezono.En septembro.
Antaux multaj jaroj ni preferis resti en nia malgranda domo trans la rivero, dum la tuta auxtuno. Sed nun ni restas tie nur gxis oktobro. De auxgusto gxis oktobro la vetero estas tre agrabla tie, sed baldaux post tiu monato la fortaj ventoj blovas, kaj la folioj komencas fali. La frosto kovras la teron, kaj baldaux negxas tre ofte. Ju pli nudaj estas la arboj, des pli malbelaj ili sxajnas. La vetero antaux novembro ne estas tro malvarma, sed post tiu monato ni opinias ke la urbo estas pli agrabla ol domo inter kampoj kaj arboj, trans largxa rivero. La frosto, negxo kaj glacio kovras la teron en decembro, januaro kaj februaro. Sed la monato septembro sxajnas tre agrabla, pro siaj multaj plezuroj. La viroj laboras energie en la kampoj, de la mateno gxis la vespero. Ili rikoltas la flavan grenon, kaj kolektas la fruktojn. Sed je dimancxo oni ne laboras tiel energie, sed dormas gxis malfrua horo, tial ke je tiu tago oni ripozas. Je lundo oni komencas labori tre frue, kaj je mardo oni ankaux laboras energie. En septembro la vojoj ne estas tro kotaj, kaj longaj promenoj estas ofte agrablaj. Ju pli ofte mi promenas kun miaj amikoj, des pli multe mi sxatas tiajn promenojn. Sed hieraux mi estis tre laca post la promeno, tial mi ripozis sur granda mola segxo. Antaux ne longe la patro promenis kun mi, sed ni ne estis tiel lacaj je tiu tago. Sxajnas ke ju pli ofte ni promenas, des malpli lacaj ni estas post la promenoj. Post ne longe mi estos pli forta.La sezonoj kaj la mondo.
Antaux tre longa tempo Dio faris la mondon. Li vidis ke la floroj havas belajn kolorojn, ke la arboj estas altaj kaj verdaj. Tiam li vokis la sezonojn kaj diris "Belan mondon mi faris por vi. Cxu vi gardos gxin tage kaj nokte, kaj estos tre zorgaj pri gxi?" La sezonoj respondis "Jes," kaj ridis pro gxojo. Mallongan tempon ili sxajnis esti tre felicxaj inter la arboj kaj floroj de la nova mondo. Sed ne multajn semajnojn ili tiel zorge gardis la mondon. Ili komencis malpaci ("quarrel") inter si, de la mateno gxis la vespero, kaj ofte forgesis la arbojn kaj florojn. Ju pli ili malpacis, des malpli zorge ili gardis la mondon. La malkonstanta printempo ne sxatis la kvietan vintron, kaj ploris pri la malvarma negxo. La varma brila somero diris ke la auxtuno estas tro malbrila. La laca auxtuno volis ripozi, kaj riprocxis la malkonstantan printempon pri cxi ties kota vetero. Pli kaj pli multe ili malpacis, kaj post ne longe ili tute ne restis amikoj. Tiam la auxtuno diris "Mi ne povas pli longan tempon labori kun vi pro la mondo. Niaj gustoj estas tro diversaj. Tial hodiaux matene ni dividos la mondon inter ni." La vintro respondis "Bone! Mi estas preta," kaj la somero kaj la printempo ridis pro gxojo. Tiun tagon ili dividis la mondon inter si. La vintro konstruis sian domon en la plej nordaj kaj sudaj landoj. Tie la frosto, negxo kaj glacio kovras la tutan landon, dum la tuta jaro. La brila energia somero prenis por si la mezon de la mondo. Tial la vetero tie estas plej varma kaj brila. La auxtuno kaj la printempo prenis por si la landojn inter la vintro kaj la somero. Tial la vetero estas nek tro varma nek tro malvarma en cxi tiuj landoj. Tiam la sezonoj rakontis al Dio ke ili tiel dividis la mondon inter si.Diogeno kaj Aleksandro Granda.
Antaux multaj jaroj sagxa greka viro, Diogeno, logxis en granda urbo. Li opiniis ke ju pli malmulte oni bezonas, des pli felicxa oni estas. Por montri al la mondo ke li ne bezonas multe, kaj ke tial li havas suficxe por esti felicxa, li logxis en granda malnova barelo, anstataux havi domon. Anstataux kusxi nokte sur lito aux almenaux sur mola tapisxo, li ecx dormis en tiu barelo. Oni multe parolis pri Diogeno en la urbo, ne nur cxar li tiel logxis, sed ankaux pro liaj sagxaj diroj. Post kelke da tempo la regxo Aleksandro Granda venis tien por viziti la urbon. Dum li estis tie li auxdis pri Diogeno, kaj demandis pri li. "Cxu li logxas en la urbo?" Aleksandro diris. "Kvankam vi ne konas lin, mi opinias ke mi volas vidi tian viron." Oni respondis "Diogeno estas sagxa viro, sed anstataux logxi en domo, li preferas sidi la tutan tempon en malnova barelo. Anstataux porti purajn vestojn, li portas nur malpurajn cxifonojn, cxar li opinias ke ju pli malmulte li bezonas, des pli felicxa li estos." Aleksandro diris "Antaux ol foriri de via lando mi vizitos tiun viron." Antaux ol li foriris de la urbo, Aleksandro iris kun nombro da amikoj por viziti Diogenon, kaj trovis lin en lia barelo. "Cxu tiu viro volas paroli al mi?" demandis Diogeno per lauxta vocxo. Aleksandro Granda respondis "Mi estas la regxo Aleksandro, kaj mi volas koni vin. Mi vidas ke kvankam vi estas sagxa vi estas tre malricxa. Cxu vi ne volas kelkajn novajn vestojn anstataux tiuj malpuraj cxifonoj?" Diogeno tuj diris "Antaux ol vi venis kaj staris inter mi kaj la suno, cxi tiu tre varme brilis sur min. Cxu vi venis por fari bruon kaj por veki min?" Aleksandro ridis kaj diris "Mi vidas ke vi havas suficxe por esti felicxa. Tial mi estas preta por foriri."En la butiko.
Hodiaux matene mi iris kun la patrino al la plej granda butiko en nia vilagxo. Tie sxi acxetis tiom da legomoj kaj fruktoj ke ni tute ne povis porti ilin. Tial juna knabo venis kun ni, kaj portis kelke da ili por ni. La patrino ne acxetis tiel multe je vendredo, sed hodiaux estas sabato, kaj sxi volis acxeti legomojn por dimancxo, cxar dimancxe oni ne povas iri en la butikojn. Tial sabate oni kutime acxetas suficxe por la mangxoj de sabato kaj dimancxo. Meze de la butiko staras multe da bareloj. En cxi tiuj oni trovas grandan nombron da fresxaj puraj legomoj. La patrino acxetis tiel multe da asparago kaj novaj pizoj, kaj tiel grandan sakon da terpomoj, ke la tablo restis preskaux nuda. Mi vidis brasikon tie, sed tiun legomon mi malsxatas, kvankam oni diras ke gxi estas tre bona legomo. Antaux ol foriri de la butiko la patrino acxetis kelke da ovoj, kaj rigardis la fruktojn en bareloj apud la pordo. Ili sxajnis tiel bonaj ke sxi acxetis kelkajn maturajn pomojn kaj skatolon da fragoj. Dum oni donis al sxi la fruktojn, mi acxetis kelkajn funtojn da sukero. Tiam ni estis pretaj por foriri el la butiko. Sur la vojo ni auxdis tiel grandan bruon ke mi lasis la patrinon kaj kuris trans la straton. Mi trovis tie infanon,la filon de nia najbaro. Li faris la bruon, cxar li falis de la arbo antaux sia domo, kaj tre lauxte ploris. Li diris al mi ke li havas multajn kontuzojn sur la kapo. Cxar mi bone konas la infanon, mi demandis "Cxu vi volas grandan rugxan pomon? Mi havas tian pomon por vi." Li tuj kaptis la pomon, kaj mi foriris. Tiam la patrino kaj mi iris al la domo.En nia domo.
Oni ofte miras kies domo en nia vilagxo estas plej bela, kaj kiu domo estas la plej agrabla logxejo. Nia domo ne estas tre granda, sed gxi estas nova kaj ni multe sxatas gxin. Gxia salono estas granda, kun belaj puraj kurtenoj kovrantaj la fenestrojn, kaj mola dika tapisxo kovranta la plankon. Cxi tie estas kelkaj segxoj, malgranda tablo, kaj longa kanapo. Personoj vizitantaj nin kutime sidas en cxi tiu cxambro, kaj dum ni estas sidantaj tie ni nur parolas, anstataux skribi aux legi. Alia cxambro en la domo estas tre luma kaj agrabla, sed malpli granda. Cxi tie staras tablo suficxe granda por nia tuta familio, kaj en tiu cxambro oni mangxas. Ofte ni restas tie longan tempon post la mangxo, cxar la patro rakontas interesajn rakontojn al ni, kaj ni multe ridas, kaj demandas pri tiuj rakontoj, kaj tiel bone amuzas nin ke mi preskaux forgesas pri miaj lecionoj. Tamen mi havas multe da lecionoj por lerni, kaj ili tute ne estas facilaj. Je tre frua horo matene mi iras al la lernejo, kun miaj fratoj kaj fratinoj. Nur sabate kaj dimancxe ni ne iras tien. La lernejo estas malnova kaj malgranda, sed oni estas nun konstruanta novan pli grandan lernejon apud nia domo. Dum la infanoj estas lernantaj siajn lecionojn tie, la patrino kutime iras al la bakejon, por acxeti suficxe da pano, por la mangxoj de la tago. Ofte sxi iras ankaux al aliaj butikoj. Jxauxdon sxi acxetis kelke da novaj pizoj, kaj da asparago. Vendredon sxi acxetis kelkajn funtojn da sukero, skatolon da fragoj, kaj suficxe da kremo kaj lakto. Hodiaux sxi estas acxetanta brasikon kaj sakon da terpomoj. Sxi volas kuiri tre bonan mangxon, tamen sxi havas tro multe por fari en la kuirejo, cxar sxi ne havas servistinon.La nepo vizitas la avinon.
Hieraux matene mi vizitis la avinon. Sxia hejmo estas apud la granda nova bakejo. Mi vidis sxin tra la fenestro, cxar la kurtenoj kovrantaj gxin estas tre maldikaj. Sxi estis sidanta sur la kanapo, kaj skribanta per plumo sur granda papero. Antaux ol frapi sur la pordo mi vokis sxin kaj diris "Bonan matenon, kara avino!" Tuj sxi demandis "Kiu estas tie? Kies vocxon mi auxdas?" Mi respondis "Estas via nepo. Cxu vi ne konas mian vocxon?" Antaux ol sxi povis veni al la pordo mi estis malfermanta gxin. Mi iris en la salonon kaj donis al la avino bukedon da floroj. "La patrino donas cxi tiujn al vi, kun siaj plej bonaj salutoj," mi diris. La avino respondis "Nu, kia plezuro! Multan dankon al sxi pro la bela bukedo, kaj ankaux al vi, cxar vi portis gxin cxi tien por mi!" Dum sxi estis metanta la florojn en glason da akvo la avino diris "Nu, kiajn lecionojn vi havis hodiaux en la lernejo?" Mi respondis ke mi bone konis la lecionojn, cxar mi zorge studis ilin. "Ni estas lernantaj la germanan lingvon," mi diris, "kaj ju pli longe ni studas gxin, des pli multe mi gxin sxatas, kvankam gxi estas tre malfacila." Mi rakontis ankaux pri la lecionoj de geometrio, kaj aliaj lecionoj, sed diris ke la ekzamenoj estos baldaux komencantaj. "Je tiu tempo," mi diris, "mi estos skribanta la respondojn al la ekzamenoj, preskaux la tutan semajnon." La avino demandis kun intereso "Cxu la demandoj de la ekzamenoj estos malfacilaj?" Mi respondis "Mi ne scias, sed mi timas ke ni estos tre lacaj post tiom da laboro." Post kelke da aliaj demandoj kaj respondoj, mi opiniis ke estas la horo por foriri. Dum mi estis foriranta, la avino diris "Multajn salutojn al la tuta familio!" Mi dankis sxin, diris "Bonan tagon!" kaj tiam foriris.La pluvego.
Nu, kia pluvego okazis hieraux vespere! Post kvieta varmega mateno, subite multaj nuboj kovris la cxielon. La aero sxajnis peza, kaj estis tute silenta kelkan tempon. Tiam forte blovanta vento frapegis la arbojn, kaj komencis fortege skui la brancxojn. Multege da polvo kaj malgrandaj pecoj da papero dancis kaj flugis cxirkauxen en la aero, kaj ankaux cxielen. Falis tiam kelkaj grandaj gutoj da pluvo, kaj ni sciis ke la pluvego estas venanta. Ni malfermis niajn ombrelojn, kaj kuris antauxen, por iri hejmen antaux ol falos multe da pluvo. La fulmo tiel ofte brilis ke ni fermis la okulojn pro gxi, kaj treege gxin timis. Preskaux tuj la tondro sekvis gxin. Tondris tiom kaj tiel lauxtege ke la bruo sxajnis frapi kontraux niajn kapojn. Tiam komencis subite pluvegi, sed je tiu tempo ni estis preskaux sub la tegmento de nia domo. Dume la vento pli kaj pli blovegis, kaj ju pli forte gxi blovis, des pli peze la gutoj da pluvo falis teren, kun multege da bruo. Mi opinias ke mi malofte antauxe vidis tian pluvegon. La sekvintan tagon mi promenis tre frue, kaj vidis ke la pordego al la gxardeno de mia avo estas kusxanta sur la tero. Apude mi vidis ventoflagon falintan de la tegmento de tiu granda cxevalejo. Velkintaj floroj kusxis sur la tero cxirkaux mi, kaj inter ili estis brancxoj falintaj de la arboj, cxar la grandega forto de la vento forrompis ecx cxi tiujn. Sur malgranda brancxo restis nesto, sed kie estis la birdoj! Mi sercxis la junajn birdojn sed tute ne povis trovi ilin, tial mi opinias ke ili forflugis antaux ol la ventoj forrompis de la arbo ilian malgrandan hejmon. Mi ne scias kien ili flugis, sed mi opinias ke ili flugis suden al la arboj en tiu granda kampo trans la rivero.Roberto Bruce kaj la araneo.
Oni rakontas la sekvantan interesan rakonton pri Roberto Bruce, regxo antaux multaj jaroj en Skotlando. Okazis ke li estis rigardanta la soldataron de siaj malamikoj, de la fenestro de granda cxevalejo. Por povi rigardi plej facile, kaj ankaux por sin kasxi, li forsendis siajn soldatojn kaj restis la tutan tagon sub tiu tegmento. Kvankam la cxevalejo estis granda gxi estis malnova, kaj li opiniis ke la malamikoj ne sercxos lin tie. Je la fino de la tago li subite rimarkis araneon sur la muro apud si. La araneo estis rampanta supren, sed baldaux gxi falis en la polvon cxe liaj piedoj. Tuj la falinta araneo komencis alian fojon supren rampi. Alian fojon gxi falis teren, sed post ne longe gxi komencis rampi alian fojon. "Kia pacienco!" diris la regxo al si. "Mi ne sciis ke la araneo havas tiel multe da pacienco! Sed kien gxi nun estas falinta?" Li rigardis cxirkauxen kaj fine li vidis la falintan araneon. Kun granda surprizo li rimarkis ke gxi estas komencanta supren rampi. Multajn fojojn gxi supren rampis, kaj tiom da fojoj gxi falis malsupren. Fine, tamen, gxi sukcese rampis gxis la plafono. La regxo malfermis la busxon pro surprizo, kaj diris al si "Kiam antauxe mi vidis tiom da pacienco! Mi opinias ke la fina sukceso de tiu malgranda araneo donas al mi bonegan lecionon. Mi estas ofte malsukcesinta, sed malpli ofte ol tiu araneo sur la muro. Mi estas perdinta multe da soldatoj, kaj la malamikoj estas venkintaj multajn fojojn, cxar ili havas multe pli grandan nombron da soldatoj. Tamen, mi estos pacienca, cxar oni ne scias kiam li fine sukcesos." La sekvintan tagon, la regxo Roberto Bruce komencis treege labori kontraux siaj malamikoj. Post mallonga tempo li bone sukcesis, kaj tute venkis la malamikoj en granda venko cxe Bannockburn (Banokb'rn).Pri la avo kaj la avino
Mia avo estas tre afabla persono. Li estas maljunulo kun blankaj haroj kaj blanka barbo. Li havas bluajn okulojn, kaj la brovoj super ili estas ecx pli blankaj ol liaj haroj. Kvankam li logxas en nia vilagxo de antaux kelkaj jaroj, li antauxe logxis en Skotlando. Antaux multaj jaroj li estis soldato, kaj li ofte parolas al mi pri la bataloj kaj venkoj de tiu tempo. Sidi kviete sur la verando kaj rakonti tiajn rakontojn al la nepo sxajne donas al li multe da plezuro. Multajn fojojn je la fino de la tago li sidas tie, kaj parolas pri tiaj aferoj gxis malfrua horo de la vespero. Sidi cxe liaj piedoj kaj auxdi liajn rakontojn estas tre interese al mi. Komence, dum mi estas cxe li, mi kutime demandas "Cxu oni sukcesis en tiu batalo?" Tuj li balancas la kapon kaj komencas pacience rakonti pri la venkoj kaj malvenkoj. Li malofte respondas "Mi ne scias," al miaj demandoj "Kiam," kaj "Kial." Kelkajn fojojn li diras "Mi havas tiun opinion, sed mi ne bone scias pri la tuta afero, kaj mi miras cxu aliaj personoj scias pli bone." Cxar li estas multe studinta kaj pensinta, liaj opinioj estas treege interesaj. Li gxojas tial ke mi demandas pri aferoj okazintaj, cxar tiaj demandoj montras ke mi ankaux pensas pri ili. Mia avino estas malgranda, kun belaj bukloj da tute blankaj haroj. Sxi havas belajn brunajn okulojn, kun longaj nigraj okulharoj. Oni diras ke antaux multaj jaroj sxi estis belulino. Ecx nun estas plezure rigardi sxin, kaj vidi sxiajn rugxajn vangojn. De antaux kelkaj jaroj sxi portas okulvitrojn por legi aux skribi aux kudri, kaj sxi bezonas ripozon post malmulte da laboro. Promeno de ecx mejlo estas tro longa nun por la avino. Oni diras ke sxi ne vivos tre longan tempon, kaj tia penso donas malgxojon al ni, cxar ni treege amas la afablan paciencan avinon.Nia familio.
Mi rakontos al vi kian familion ni havas. Ni estas ses personoj kaj ni logxas en cxi tiu domo de antaux preskaux kvar jaroj. Antaux ol veni cxi tien al la urbo, ni estis logxintaj tri jarojn en kvieta vilagxo en la kamparo. Mia patro estas alta, kun grizaj haroj kaj griza barbo. Kvankam li ne estas ricxulo, li tamen havas suficxe da mono por vivi kontente kaj felicxe. Li sxatas marsxi, kaj ofte li estas marsxinta kvin aux ses mejlojn por unu promeno. Unu fojon mi demandis "Kiel vi povas marsxi tiel multe?" Li respondis "Dum mi estis junulo mi estis soldato, kaj tiam mi estis tre multe marsxanta. Tial mi ne forgesas la plezurojn de longaj promenoj." La patrino estas malpli alta ol mi, kaj kiel bluajn okulojn sxi havas, sub nigraj okulharoj kaj nigraj brovoj! Sxiaj haroj estas nigraj kaj buklaj, kaj sxiaj vangoj estas rugxaj. Sxi havas dolcxan vocxon, kaj estas plezuro auxdi sxiajn kantojn. Por legi aux skribi sxi kutime portas okulvitrojn. Mi havas du fratojn kaj unu fratinon. La fratino havas dek unu jarojn. Unu el la fratoj havas ok jarojn, la alia havas dek du jarojn. Ili povas bonege kuri, rajdi, kaj fari aliajn interesajn aferojn. Ili lernis siajn lecionojn en la lernejo tiel bone ke ses fojojn en unu monato oni lauxdis ilin. Ni multe gxojis pri tiom da lauxdo por la fratoj. La fratino estas malpli forta, tamen sxi ofte promenas kun ni ecx du aux tri mejlojn. La avino ankaux logxas cxe ni de antaux sep aux ok jaroj. Unu el ni kutime restas cxe la hejmo kun sxi, dum la aliaj promenas, cxar sxi ne estas suficxe forta por marsxi ecx unu mejlon. Mi ofte miras kial sxi preferas sidi sur la verando, kaj mi demandas al sxi "Cxu vi estas tro laca por marsxi?" Sxi kutime balancas la kapon kaj diras "Jes, mia nepo, mi estas tro laca."Leciono pri aritmetiko.
Estas malvarme hodiaux, kaj tute ne agrable ekster la domo. La urbanoj ne estas promenantaj en la parko, cxar ili preferas resti en la domoj. Mi ankaux restis en la domo, kaj parolis al mia juna frato. Mi helpis lin pri la leciono en aritmetiko, tial ke li baldaux havos ekzamenojn, kaj li volas esti preta por skribi tre bonajn respondojn. Mi demandis al li "Kiom faras dek tri kaj dek kvar?" Li respondis ke tiuj faras dudek sep. Tiam mi demandis kiom faras dudek unu kaj tridek kvar. Li kalkulis kvin aux ses sekundojn, per mallauxta vocxo, kaj diris "Ili faras kvindek kvin." Mi demandis kiom faras ducent tri kaj sepcent ok, kaj li respondis ke ili faras nauxcent dek unu. Li tute ne faris erarojn al mi, kaj fine mi diris al li ke li povas bonege kalkuli. Mi opinias ke li ricevos bonan gradon en la ekzamenoj. Post kelkaj minutoj ni komencis paroli pri aliaj aferoj. Mi demandis "Kiom da tagoj en la monato septembro?" La frato respondis "Septembro, novembro, aprilo kaj junio havas tridek tagojn. Kvankam tiuj monatoj havas tiom da tagoj, la aliaj monatoj havas tridek unu tagojn. Sed la monato februaro havas nur dudek ok tagojn." Estas interese lerni pri cxi tiu monato februaro. Dum tri jaroj gxi havas dudek ok tagojn, sed en la sekvanta jaro gxi havas dudek naux tagojn. La jaro havanta tian februaron estas la "superjaro." Mi rakontis tiun interesan aferon al la frato, kaj li diris ke li bone memoros gxin. Li diris ke li ne antauxe sciis pri la superjaro. Li ne sciis ke la superjaro havas tricent sesdek ses tagojn, kvankam la aliaj jaroj havas nur tricent sesdek kvin tagojn. Li diris ke li ankaux memoros pri la nombro da tagoj en la superjaro, kaj ke li rakontos la aferon al la aliaj knaboj.Alfredo Granda kaj la libro.
Antaux pli multe ol mil jaroj vivis Alfredo Granda, unu el la plej interesaj personoj pri kiuj ni estas auxdintaj. Li estis la unua angla regxo, kiu deziris legi librojn. Li estis ankaux la lasta, kiu povis legi ilin, gxis post multaj jaroj. Unu tagon, dum li estis malgranda knabo kun flavaj buklaj haroj, lia patrino, tre sagxa regxino, montris al li kaj al liaj fratoj belegan libron. Sxi diris ke la libro kostis multe da mono en lando trans la maro, kaj ke gxi nun apartenas al sxi. Si diris "Miaj filoj, mi donos cxi tiun libron al tiu el vi, kiu lernos legi gxin. Kiu el vi estos la unua, kiu povos legi? Tiu ricevos la libron." Nu, Alfredo komencis studi, kaj post ne longe li gajnis la belegan libron. Liaj fratoj ecx ne penis gajni gxin. Tiam oni tre malmulte pensis pri libroj. La regxoj kaj iliaj filoj nur malofte povis legi, kaj treege malofte povis skribi. Oni lauxdis nur personojn, kiuj bone rajdis kaj batalis per sagoj kaj pafarkoj. Sed oni opiniis ke tute ne estis necese scii pri la aferoj, kiujn la libroj rakontas. Tial Alfredo ne ricevis lauxdon pro sia deziro por legi. La sesan aux sepan jaron post sia ricevo de la libro, Alfredo volis lerni la latinan lingvon, cxar tiam oni skribis latine la librojn, kiuj estis plej bonaj. Oni sercxis gxis la finoj de la lando, kaj iris multajn mejlojn, sed preskaux ne povis trovi personon, kiu ecx estis auxdinta pri tia lingvo. Fine oni trovis personon por helpi Alfredon, kiu tiam lernis la latinan lingvon. Tiu sama Alfredo estis regxo multajn jarojn, kaj estis unu el la plej bonaj regxoj, kiujn la angla lando estas havinta. Alfredo skribis librojn en la latina lingvo, kaj ankaux tradukis latinajn librojn en la anglan lingvon.Alfredo granda kaj la kukoj.
Unu fojon antaux pli multe ol mil jaroj, soldatoj venis de trans la maro por ataki la anglan regxon Alfredon Grandan. Ili nek konis nek malamis lin, sed ili sciis ke li estas persono kies landon ili deziras gajni. Cxi tiuj malamikoj estis venintaj tiel subite ke Alfredo ne estis preta por defendi sian landon kontraux ili. Tial li forkuris kelkajn mejlojn de la urbo, kaj sin kasxis en granda arbaro malantaux vilagxo. Anstataux porti regxajn vestojn li acxetis tiajn cxifonojn kiajn kamparanoj kaj malricxuloj portas. Li logxis cxe malricxa sed lauxdinda kamparano, kiu ne konis la regxon, kaj tute ne suspektis kia persono lia gasto estas. Unu memorindan tagon Alfredo estis sidanta apud la fajro, kaj estis rigardanta siajn sagojn kaj pafarkon dum li pensis malgxoje pri sia lando. La edzino de la arbarano demandis "Cxu vi ankoraux sidos tie dekkvin aux dudek minutojn?" "Jes," respondis la regxo. Sxi diris "Nu, estos necese fari pli varmegan fajron por tiaj kukoj kiajn mi nun estas bakonta. Cxu vi gardos tiujn kukojn kiuj nun estas super la fajro, dum mi kolektos pli multe da ligno?" Alfredo respondis "Certe mi gardos ilin kontraux la fajro." La virino sercxonta lignon foriris en alian parton de la arbaro, kie estis multe da ligno, kaj la regxo penis zorgi pri la kukoj. Sed baldaux li forgesis ilin, kaj la fajro ilin difektis. Kiam la virino venis kaj flaris la kukojn sxi kriis "ho, vi riprocxinda viro! Kvankam vi ankoraux sidas tie, vi ne pensas pri la kukoj, kaj la fajro estas difektinta ilin!" Sxi estis kruele batonta la regxon, kiam li diris al sxi kiu li estas, kaj kial li forgesis la kukojn. Tiam sxi tre hontis, kaj anstataux mallauxdi lin sxi volis esti ankoraux pli bona al li.La invito.
Hieraux matene mia kuzo vizitis cxe ni, kaj invitis min al malgranda festo kiu okazos morgaux vespere. Tiam li festos la lastan tagon de la jaro. Li diris ke la gastoj sidos cxirkaux la fajrejo kaj rakontos rakontojn gxis malfrua horo. Mi akceptis lian gxentilan inviton, kaj diris ke mi certe venos. Mia kuzo logxas en la sama urbo kie nia familio logxas, sed en alia parto. Lia hejmo estas preskaux du mejlojn de la nia. Tamen, ni estas bonaj kunuloj, kaj ofte promenas kune. Jxus kiam li estis elironta el la pordo hieraux, mi uzis la okazon por proponi mallongan promenon. Li respondis ke li gxoje promenos kun mi, malgraux la negxa vetero. Tial ni formarsxis tien, kie la stratoj estis malplej kotaj. La kuzo havas dek ok jarojn, sed mi estas preskaux tiel alta kiel li. Mi estas certa ke mi estas ankaux tiel forta kiel li. Ni parolis pri multaj interesaj aferoj, kaj bonege nin amuzis, gxis kiam estis necese hejmen iri. La kuzo diris "adiaux," kaj iris rekte hejmen, sed mi iris al granda butiko. Unue, mi volis acxeti paron da novaj gantoj, por anstatauxi la malnovajn gantojn kiujn mi ankoraux estis portanta, kvankam mi acxetis ilin antaux tri monatoj. Due, mi bezonis paron da novaj sxuoj. Mi iris en la butikon kie pendis tiaj gantoj, kiajn mi sxatas, kaj oni tuj venis por renkonti min, kaj demandis "Kiajn vestojn vi volas acxeti?" Oni montris al mi preskaux dudekon da paroj da gantoj. Mi elektis tre bonan paron, kaj estis jxus acxetonta ilin, malgraux la tro granda prezo, kiam mi vidis alian pli belan paron. Tial mi acxetis cxi tiun, kaj poste mi rigardis la sxuojn. Mi trovis rimarkinde bonan paron, cxar estas centoj da sxuoj en tiu butiko. Mi tuj acxetis tiun paron, kaj tiam hejmen iris.Cxe la festo.
Hieraux vespere mi iris al la hejmo de mia kuzo, kiu estis invitinta min al malgranda festo cxe li. Cxar mi deziris alveni kiel eble plej frue, mi foriris de mia logxejo kiel eble plej baldaux, malgraux la negxa vetero. Mi estis surmetinta paron da dikaj gantoj, kaj mi portis dikajn sxuojn. Mi ankaux havis mian ombrelon, kvankam pro la vento mi ne povis uzi tiun. Tuj kiam mi supreniris la sxtuparon cxe la hejmo de la kuzo, li auxdis min, kaj venis por malfermi la pordon kaj akcepti min. "Bonan vesperon, kia estas via sano?" li diris. Mi respondis "Mi sanas bonege, dankon," kaj eniris la domon kun li. Ni supren iris per granda sxtuparo al cxambro kie mi lasis la cxapelon, gantojn kaj ombrelon, tiam ni malsupren venis kaj eniris la salonon. Mi salutis la onklinon, kiu afable parolis al mi, kaj ankaux la du kuzinojn. Unu kuzino estis jxus priskribonta interesan libron, kiun sxi antaux ne longe tralegis, kiam la aliaj gastoj komencis alveni. Sinjoro B---- cxeestis, kaj Doktoro C----, kun sia filino Frauxlino Mario, kaj multe da aliaj sinjoroj kaj sinjorinoj. La gastoj sidis aux staris en malgrandaj grupoj, kaj interparolis kun videbla plezuro. Unu rakontis pri vojagxo, kaj tiam oni komencis priparoli la prezojn de aferoj en aliaj landoj. Mi atente auxskultis kelkajn minutojn, kaj tiam foriris al alia grupo, kie oni gaje babilis pri estontaj promenoj kaj festoj. Post unu aux du horoj, la servistinoj alportis al ni bonan malgrandan mangxon, kune kun tasoj da bonega kafo. Fine, je malfrua horo ni gxentile dankis la familion de mia kuzo, kaj diris adiaux. Tiam ni foriris hejmen, kun sentoj da granda plezuro pro la agrabla festo.La hxinoj.
Antaux miloj da jaroj la hxinoj estis la plej klera nacio en la mondo. Dum aliaj nacioj ankoraux ne konis metodojn por presi librojn, kaj ankoraux faris ilin skribe, la samtempaj hxinoj jam estis forlasintaj tiun multekostan kaj tedan metodon. Ili jam estis presantaj la pagxojn de miloj da libroj. Aliaj nacioj tiam estis batalantaj kiel eble plej kruele, per sago kaj pafarko, kaj per lanco. Sed ili ankoraux ne havis pafilojn, cxar pulvo estis tute nekonata al ili. Tamen la hxinoj jam bone konis metodojn por fari kaj por uzi pulvon, kaj faris tiajn amuzajn flavrugxajn fajrojn, kiajn ni ankoraux hodiaux acxetas de ili, por uzi je festaj tagoj. Sed la hxinoj ne multe sxatis la komercon, kaj ne deziris acxeti aux lerni de aliaj nacioj. Ili ankoraux nun havas la samajn metodojn por presi librojn kaj por fari pulvon, kiajn ili havis antaux mil jaroj. Ili malofte sxangxas siajn kutimojn. Tial la aliaj nacioj, kiuj antauxe ne estis tiel kleraj, antauxeniras pli rapide ol la hxinoj. La lando de la hxinoj enhavas tiom da personoj, kiom tri aux kvar aliaj nacioj. Granda parto de tiu lando estas ankoraux nekonata al okcidentaj nacioj, kvankam plej multe da nia teo elvenas el la hxina lando. Oni diras ke la parolata lingvo kaj la skribata lingvo de la hxinoj estas du tre malsamaj aferoj. La lingvo estas almenaux treege malfacila, kaj post kiam oni estas longe studinta gxin, oni tamen estas nur duone lerninta gxin. Mi gxojas tial ke la lingvoj studataj en la lernejoj de nia lando ne estas tiel malfacilaj kiel la hxina lingvo. La latina kaj germana lingvoj estas suficxe malfacilaj, kvankam ili estas tre interesaj kaj ankaux konataj de la kleruloj en multaj landoj. La latina lingvo jam ne estas parolata lingvo.Antikva respubliko.
La plej antikva respubliko en Euxropo kusxas en la norda parto de la bela itala lando, inter la maro kaj la rivero, proksime de la montoj. Gxia nomo estas San Marino, kaj gxi estas respubliko de antaux mil kvarcent jaroj. Kvankam la cxirkauxaj landoj kaj nacioj apartenis en antikva tempo al la tiamaj regxoj, San Marino jam estis libera. Gxiaj aferoj estas ankoraux administrataj tiel, kiel la anoj volas, ne kiel unu aux alia regxo aux tirano deziras. Dufoje en la jaro la anoj elektas personojn, kiuj administros la gravajn aferojn de la respubliko dum la sekvontaj ses monatoj. Kvardek ses el tiuj personoj reprezentas la anojn, kaj unu alia estas regxo tiun duonon da jaro. Per tia metodo, la anoj estas bone reprezentataj, kaj la aferoj estas administrataj kiel eble plej sagxe. La tuta respubliko enhavas nur dudek du kvadratajn mejlojn da tero. En la respubliko kaj la tiea urbo kiu havas la saman nomon, ne estas tiom da personoj kiom en multaj italaj urboj. Tamen cxi tiu respubliko estas pli granda ol multaj antikvaj grekaj respublikoj. La grekaj respublikoj estis bonekonataj, kaj enhavis multe da kleruloj inter siaj anoj. Sed en la nuna tempo la grekoj havas regxon. Oni ne trovas tre klerajn personojn en San Marino, tamen la laboristoj estas energiaj, kaj laboras kiel eble plej multe. La rikoltistoj plej ofte havas bonajn rikoltojn, kaj la plimulto da personoj estas treege kontenta kaj felicxa. Oni ne pensas pri komerco aux eksterlandaj aferoj kaj ne volas vojagxi malproksimen de la bone amata hejmo. Oni preferas gaje amuzi sin cxehejme, en la libertempo inter la rikoltoj, kaj la vivo tute ne sxajnas malfacila aux teda.LA cxapeo sur la stango.
Antaux ol Svislando estis tiel libera kiel la nuna svisa respubliko, gxiaj aferoj estis administrataj de personoj kiuj reprezentis aliajn naciojn. Ofte tiuj personoj estis kiel eble plej severaj jugxistoj al la svisoj. Unufoje plej kruela tirano estis administranta aferojn svisajn. Li elpensis rimarkindan metodon por montri sian povon, kaj por esti malagrabla al la svisoj. Li decidis meti sian cxapelon sur altan stangon en la vendejo, en malgranda vilagxo apud bela lago inter la altaj montoj. Li diris ke de nun tiu cxapelo reprezentas lin, kaj portos lian nomon. Saluti la cxapelon estos la grava devo de cxiu persono en la vilagxo. Estos cxies devo ne nur saluti la cxapelon, sed ankaux genufleksi antaux la stango. La tirano diris ke li forprenos la domon, la kampojn kaj tiom da mono, kiom li povos, de cxiu vilagxano aux kamparano kiu forgesos genufleksi. "Mi intencas sendi gardistojn," li diris, "kiuj rimarkos cxu vi cxiuj genufleksos kiam vi estas proksimaj de la stango." Je tagmezo alvenis gardistoj, por rimarki cxu la necesaj salutoj estos farataj de cxiuj, kaj por kapti cxiujn svisojn kiuj ne genufleksis. Baldaux la kamparanoj komencis eniri la vendejon, por vendi legomojn po kiel eble altaj prezoj, kaj por acxeti vestojn kaj aliajn aferojn po treege plej malaltaj prezoj. Cxiu, kiu iris proksimen de la stango, zorge genufleksis antaux la cxapelo de la malamata tirano, pro timo pri la hejmoj kaj la familioj. Fine, kamparano, kies nomo estis Vilhelmo Tell, eniris la vendejon, kaj staris du aux tri minutojn proksime de la stango, dum li diris kelkajn vortojn al amiko. Sed anstataux fari tujan saluton, aux genufleksi, li tute ne rigardis la stangon.Vilhelmo Tell kun la pomo.
Tuj kiam la gardistoj rimarkis ke la cxapelo sur la stango ne estis salutata de Vilhelmo Tell, ili kaptis lin, kaj kondukis lin al la tirano, por esti jugxata. La tirano demandis de Tell kial li ne genufleksis antaux la cxapelo, simile al la aliaj vilagxanoj. Tell respondis fiere ke li ne sciis pri la cxiutagaj genufleksoj de la aliaj personoj. Li diris ke li tute ne intencis agi kontraux la deziroj de la jugxistoj. Sed la tirano malamis la altan fortan svison, tial li decidis puni lin per severa puno, kaj demandis "Kiun el viaj infanoj vi plej amas?" Vilhelmo Tell ne povis imagi kial la demando estas farata al li, kaj respondis "Mi amas cxiujn el ili, sinjoro." La tirano diris "Nu, estas rakontate inter la vilagxanoj ke vi estas rimarkinda arkpafisto. Ni eltrovos kia arkpafisto vi estas. Ni vidos cxu vi povos forpafi pomon de sur la kapo de via plej juna filo. Aldone, estos via devo forpafi la pomon per la unua sago, alie mi punos vin kaj vian filon per tuja morto." Tell diris ke li estas preta por ricevi cxian alian punon, anstataux tia puno, sed malgraux cxies petoj la tirano estis jam elektanta pomon de apuda pomarbo. Li kondukis la knabon malproksimen de la ceteraj personoj, kaj metis la pomon sur lian kapon. Tell kaj la filo reciproke rigardis sin, dum la patro diris ke li ne tusxos haron de lia kapo. Tiam li elprenis sagon el la sagujo, faris la necesajn preparojn, kaj rapide pafis. Tuj la pomo forfalis de la kapo de la infano, kaj cxiu havis felicxan koron. Dum Tell cxirkauxprenis la filon, la tirano demandis "Kial vi havas tiun ceteran sagon en la mano." Tell lauxte respondis "Por mortpafi vin, tuj post la infano, cxar mi treege timis pro la vivo de mia kara filo."En la stacidomo.
Du bonkoraj amikoj miaj logxas en la urbo B----. Ni reciproke konas nin de antaux ses jaroj. Mi estis duoble gxoja hieraux kiam mi ricevis leteron de ili, cxar en tiu ili petis de mi baldauxan viziton. Tial mi telefonis hieraux posttagmeze al la stacidomo, por demandi je kioma horo foriros la vagonaro al B----. Oni respondis per la telefono ke la vagonaro foriros je la tria kaj tridek kvin. Tuj poste mi enmetis kelkajn vestojn en mian jam preskaux eluzitan valizon, kaj faris cxiujn preparojn por la mallonga vojagxo. Je la dua horo, tuj post la tagmangxo, mi marsxis stacidomon. Survoje mi eniris butikon kaj acxetis paron da novaj gantoj. Kiam mi eniris la stacidomon, mi kuris preter la aliaj personoj al la gicxeto kie biletoj estas vendataj. Mi diris al la sinjoro cxe la gicxeto "Mi deziras bileton al B----. Kiom estos necese pagi?" La brunokula sinjoro respondis "Tia bileto kostos dolaron dudek cendojn." Mi pusxis tiom da mono tra la gicxeto, kaj tuj ricevis la bileton, kiun la sinjoro jam havis en la mano. Tiam mi iris proksimen de la pordego tra kiu oni estos enlasata al la vagonaro. "Kiom da tempo antaux la foriro de la vagonaro al B----?" mi demandis al la gardisto. Li lauxtvocxe respondis "Nur sep minutojn. Cxu vi ne vidas tiun horlogxon?" Mi ne estis rimarkinta la horlogxon, tial mi almetis la montrilojn de mia posxhorlogxo por montri la saman horon. Mi estis multe tusxata de cxiaj bonintencaj personoj kurantaj cxien preter mi, kaj pusxantaj unu la alian. Fine oni malfermis la pordegon. Mi kaj la ceteraj personoj rapidis al la vagonaro kaj kiel eble plej baldaux eniris gxin.La perdita infano.
Dum mi estis atendanta hieraux posttagmeze en la stacidomo, mi subite rimarkis palan sinjorinon kun larmoj en sxiaj okuloj. Sxi rigardis cxien kun esprimo de nekasxebla timo, kaj estis videble maltrankvila. Sxi sercxis du aux tri minutojn inter la personoj cxirkaux si, kaj fine sxi vidis bluevestitan policanon, kiu estis parolanta al unu el la gardistoj. Sxi rapide diris kelkajn vortojn al li, kaj tuj li ankaux komencis sercxi cie. Mi tre kompatis la ploreman sinjorinon, kaj kiam la policano preteriris, mi demandis cxu mi ne povas helpi. Mi diris ke mi ne estos okupata gxis la alveno de la vagonaro. Li respondis ke la filo de tiu virino estas perdita, kaj li donis al mi la sekvantan priskribon de la infano, laux la vortoj de la patrino: la knabo estas agema brunhara sesjarulo, kun bluaj okuloj, kaj li estas rugxe vestita. Lia patrino estis jxus acxetinta sian bileton cxe la gicxeto, kaj post kiam sxi pagis la nauxdek cendojn por gxi, subite sxi rimarkis ke la infano ne estis kun sxi. Kvankam sxi jam sercxis cxie, la filo sxajnas ankoraux netrovebla. Sxi multe timas pro li, kvankam li cxiam estas bona knabo. Mi tuj komencis marsxi cxien inter la personoj cxirkaux mi, kaj fine eniris malgrandan cxambron apud la horlogxo cxe la fino de la stacidomo, kie estas vendataj tagjxurnaloj, gazetoj kaj libroj. Tie antaux nemovebla tablo kovrita de brile koloritaj jxurnaloj staris malgranda rugxevestita knabo. Mi diris al li "Mia studema juna amiko, oni ne vojagxas laux tiu metodo. Via patrino jam de longe atendas vin. Mi montros al vi kie sxi estas." Li venis kun mi, kaj proksime de la pordo kie mi estis lasinta mian valizon staris la sinjorino. Sxi estis cxial gxoja kiam sxi vidis nin, kaj dankeme cxirkauxprenis la infanon.La donaco
Mi volas doni beletan donacon al mia plej juna fratino morgaux, sed ju pli mi pensas pri gxi, des pli malfacile estas decidi pri la afero. Estas duoble malfacile, cxar sxi jam posedas cxiun ludilon kiun oni povas imagi. Cxiu el sxiaj amikoj gxoje donacas al tiel afabla knabino. Tamen mi iris hieraux matene al ludilobutiko, kaj rigardis la ludilojn tie. Multaj konsistis el diversaj pupoj, grandaj kaj malgrandaj, kaj belege vestitaj. Sed mi estas certa ke la fratineto jam posedas suficxe da pupoj--tial mi ne acxetis tian ludilon, kvankam ili estas cxiam interesaj al knabinetoj. Sur unu tablo kusxis cxiaj malgrandaj bestoj, faritaj el ligno, drapo, kaj diversaj materialoj. Estis cxevaletoj, hundetoj, katetoj, kaj flavaj leonetoj. Proksime de tiuj staris malgrandaj brile koloritaj vagonaroj, kiujn oni povis rapide movi, laux la maniero de grandaj vagonaroj. Etaj policanoj staris apude, kaj estis cxial malfacile elekti la plej interesan el tiom da interesaj ludiloj. Baldaux mi rimarkis knabineton apud mi. Cxiel sxi tre similis al mia fratino, kaj tial mi decidis elekti tian ludilon, kia estos elektita plej frue de la nekonata knabineto. Mi atendis trankvile, kaj ecx legis unu aux du pagxojn de miaj jxus acxetitaj gazetoj kaj tagjxurnaloj. Fine la beleta infano estis rigardinta preskaux cxiom de la ludiloj kiuj okupis la tablojn, dum la kompatinda servistino lace sxin sekvis. Tiam la knabineto kriis "Ho, kiel beleta pupodomo! Estas litoj en la dormocxambroj; legomoj kaj rostita viando, faritaj el papero, kusxas sur la tablo en la mangxo-cxambro; kaj mi vidas tie pupon, kiu certe jxus faris la teon, kaj estas elversxonta gxin en tiujn tasetojn!" Tuj mi faris decidon laux la plezuro de la knabineto, kaj baldaux la pupodomo estis acxetita por mia fratineto.Sur la vaporsxipo.
Unu el la plezuroj de la kampara vivo konsistas el la multenombraj okazoj por veturi cxien, kien oni volas iri, per kvietaj pitoreskaj vojoj. Ni havas ankoraux unu okazon por plezuro en nia vilagxo, cxar ni povas veturi per vaporsxipo sur la bela lago cxe kies bordo kusxas la vilagxo. Hieraux du kuzinoj venis por viziti cxe ni, kaj tuj post la tagmangxo ni decidis promeni laux tiu pitoreska vojeto al la lago. Kiam ni alvenis al la lago, ni rimarkis ke beleta vaporsxipeto estis jxus forironta. Tial mi acxetis tri biletojn, kaj kiel eble plej rapide ni suriris la sxipeton. La sonoriloj estis jam sonorintaj, kaj tuj post kiam ni transmarsxis la ponteton, de la tero al la planko de la sxipeto, oni forprenis la ponteton. Kelkaj personoj kiuj estis ankoraux sur la tero kuris kun granda rapideco al la ponteto. Ili svingis la brakojn kaj la ombrelojn tre energie, sed la sxipeto ne atendis ecx unu minuton. La personoj sxajnis tre koleraj pro sia malfrueco, kaj ankoraux pli koleraj pro la trankvila foriro de la sxipeto. Cxiu sur la sxipeto ridetis, cxar la koleremo estas cxiam amuza. Tiam cxiu komencis sin amuzi tiel, kiel li deziris. Mi estis kunportinta dikan lanan surtuton, sed pro la varmeco de la vetero mi ne bezonis gxin, kaj lasis gxin sur apuda segxo. Ni atendis kun plezuro por vidi la krutajn montetojn kiuj estos videblaj tuj kiam la sxipeto estos pasinta preter malgranda arbaro. La pitoreskeco de la belaj montetoj estas difektota, cxar grandaj fabrikejoj estas jam konstruataj cxe la montpiedoj. La sxtonoj por la muroj jam kusxas pretaj apude, kune kun grandaj stangoj kaj aliaj pecoj da ligno. Tie oni fabrikos tablojn, segxojn, kaj aliajn meblojn el zorge elektita ligno.La nesto sur la tendo.
Unufoje iu regxo estis farinta militon kontraux la homoj de lando cxe la bordo de pitoreska rivero. La soldatoj ne venis tien per vaporsxipoj, sed estis konstruintaj ponton trans la rivero, por la veturiloj. Estis necese resti kelkan tempon apud urbo kiun la regxo volis ekataki, kaj li havis grandan tendaron antaux tiu urbo. Unu tagon en la dauxro de la milito, iuj el la soldatoj pasis preter la tendo de la regxo, laux la sxtona vojeto laux kiu ili cxiutage marsxis por gardi la tendaron. Unu el cxi tiuj ekrimarkis ke hirundo estas konstruinta sian neston sur la regxa tendo. Sur la nesto, kiu estis bone konstruita el koto, sidis trankvile la hirundo. Dum la soldatoj svingis la brakojn kaj ekridis unu post la alia, pri la kuragxa birdo, la regxo auxdis ies vocxon. Li elvenis el sia tendo por eltrovi kial la parolantoj faras tiom da bruo, kaj kial ili tiel ekkriis kaj ekridis. Kiam la viroj montris al li la birdon, li diris kun bonhumora rideto, "Tiu hirundo estos mia gasto. Cxiuj el la militistoj certe zorgos de nun pri la hirundo kaj la hirundidoj." Tial la nesto restis netusxata en la dauxro de cxiu batalo. Kelkaj kugloj pasis preter gxi, sed la trankvileco de la birdo dauxris same kiel antauxe. Fine la regxo venkis, per kruelega batalo. Tuj la venkintoj forportis la tendojn, kune kun multaj militkaptitoj. Nur la tendon de la regxo oni lasis tie, cxar la regxo diris ke gxi nun apartenas al la hirundo. Gxi jam estis malnova kaj eluzita, tra kiu la pluvo eniris per multe da truoj. Sed gxi ankoraux staris, gxis iu tago somera kiam la hirundidoj povis jam bone flugi. Tiam la vento subite renversis gxin, kaj gxi ekfalis, kaj kusxis, amaso da cxifonoj, inter multe da kugloj, homaj ostoj, kaj la ceteraj malgajaj postsignoj de ies venko sur la batalejo.La cxevalo kaj la sonorilo.
Unufoje en malgranda urbeto en Italujo, la regxo, kiun oni estis nominta Johano, metis grandan sonorilon en la vendejon. Li anoncis ke cxiu plendanto pri maljusteco havos la rajton alvoki jugxiston per tiu sonorilo. Tiam la jugxisto faros proceson en la jugxejo pro tiaj plendantoj. Oni multe uzis la sonorilon, laux la anonco de la regxo, kaj multe da plendantoj ricevis justecon. Sammaniere, granda nombro da maljustuloj estis punata per gxia helpo. Kiam okazis ke iu homo montris sin maljusta al alia, cxi tiu anoncis la aferon per la oportuna sonorilo. Kiam iu faris la edzinon malfelicxa, la sonorilo tuj sonoris por anonci sxiajn suferojn, kaj por alvoki la jugxiston. Fine, oni tiom uzis la sonorilon justecan, ke la sxnurego estis tute eluzita, kaj gxia lasta uzinto okaze forrompis gxin. Sed iu preterpasinto vidis la duonon de la sxnurego kusxanta sur la tero, kaj riparis gxin per kelkaj brancxetoj de apuda arbo. Li pensis en si "Iu plendonto nun trovos gxin preta por esti uzata." Rimarkinde, la brancxetoj ne velkis, sed restis verdaj, kaj kreskis kiel antauxe.
En la sama urbo logxis ricxulo kiu estis forvendinta preskaux cxiom de siaj domoj, cxevaloj, cxevaletoj, cxevalidoj, hundoj kaj multekostaj vestoj, cxar en sia maljuneco li amis nur la monon, kaj tiun li amegis. Li ankoraux posedis nur unu maljunan cxevalon, kaj fine li forsendis ecx tiun, por sin pasxti laux la vojo. En la dauxro de la tago, la cxevalo ekrimarkis la brancxetojn kreskantajn sur la sxnurego de la sonorilo. Tuj gxi kaptis la brancxetojn, por mangxi ilin, kaj tuj la jugxisto auxdis la sonorilon klare sonoranta. Li rapidis al la vendejo, kaj lauxte ekridis kiam li vidis ies cxevalon tie. Li decidis puni la ricxulon cxar tiu cxi ne donis suficxe por mangxi al la maljuna militcxevalo.Cxe la malnova ponto.
Iam logxis en nia urbeto junulo kiu havis afablan pli junan fratinon. Unu tagon en la dauxro de la bela printempa vetero la junulo invitis la fratinon veturi ien en veturilo tirata de du cxevaloj. La invito gxojigis la knabinon, kaj sxi respondis ke sxi kun plezuro akompanos la fraton. Tuj sxi pretigis sin por iri, kaj ili ekveturis. Ili pasis preter pitoreskaj kampoj kaj arbaretoj, kaj fine alvenis al ponto trans la rivero. Ili kredis gxin malnova kaj ne tre forta, kaj ial la junulino estis treege timigita. "Ho, kara frato," sxi ekkriis, kun eksalteto pro timo, "tiu ponto ja estas dangxera! Mi deziras marsxi trans gxin, cxar iam la pezeco de unu persono estos tiom tro multe por veturilo sur malforta ponto!" Sed la timemaj petoj de lia fratino sxajne kolerigis la junulon, kaj li respondis malafable, "Nu, vi ja mirigas min! Vi montras vin tre malsagxa, cxar la konstruintoj de tiu ponto certe faris gxin suficxe forta por tia veturilo kia la nia. Ne estos necese eksalti de gxi, kaj piede transiri la ponton." Tiamaniere li penis trankviligi la kompatindan knabinon, sed tiaj vortoj nur silentigis sxin, kaj sxi komencis mallauxte ploreti. Tamen la frato montris sin indiferenta al sxiaj timemaj sentoj, kaj tute malatentis sxiajn larmojn. Li gvidis la cxevalojn rekte trans la ponton, dum la fratino atendis la bruegon de rompigita ligno, kaj imagis ke sxi estas tuj mortigota. Tamen, la ponto estis tiel forta kiel la junulo estis klariginta, kaj tute ne estis dangxera. Sed pro la malafableco de la frato al la fratino, ili tute ne agrable pasigis la ceterajn horojn de la posttagmezo, malgraux la beleco de la vetero kaj de la kamparo.Arhximedo kaj la kronoj.
Iam bonekonata regxo, nomita Hierono, vivadis en granda urbo en Sikelio, kiu estas sudokcidenta de Italujo. Li suspektis ke iam la kronfaristoj, kiuj fabrikadis kronojn por li, ne uzis cxiom de la oro donita al ili de la regxo, sed falsadis gxin per la uzado de iu alia materialo. Tamen, Hierono ne povis per si mem eltrovi cxu oni falsadas la oron. Tial li venigis grekan klerulon, kies nomo estis Arhximedo, kaj rakontis al li sian timon pri la falsita oro. Arhximedo certigis lin ke iel li ja eltrovos pri la falsado, kaj helpos la regxon kontraux la falsintoj, kiuj estis tiel indiferentaj al la honesteco. Cxiutage li multe pensadis pri la afero, sed ju pli longe li pensadis, des malpli sukcesaj estis liaj penoj, gxis iu tago, kiam li okaze faris interesan eltrovon. Li estis jxus baninta sin, kaj subite ekrimarkis ke dum li mem restis en la akvo, ial sxajnis esti iomete pli multe da akvo en la banujo ol antauxe. Tuj li komprenis ke lia korpo estas forpusxinta iom de la akvo el gxia loko. Li komprenis ke tiom da akvo estas elpusxita, kiom antauxe estis en tiu loko kie li mem estas. Tia levado de la akvo per lia korpo donis al li sagxan ideon, kaj li prenis en la mano du aux tri orajn kronojn. Li jxetis ilin unu post la alia en la banujon, kaj zorge rimarkis al kiu alteco cxiu el ili levis la akvon. Tiam li eltiris ilin, kaj enmetis la kronon pri kiu Hierono estis plej suspektema. Li rimarkis ke cxi tiu ne tiel alten levis la akvon, tial li estis certa ke la oro en gxi estas multe falsita. Oni diras ke kiam li eltrovis cxi tiun metodon por montri la falsadon de la malhonestaj kronfaristoj, li eksaltetis pro gxojo kaj ekkriis "euxreka," kiu estas la greka vorto por "mi estas trovinta." Tiun saman vorton oni ankoraux nun uzadas en la angla lingvo.La filozofo Arhximedo.
Eble neniu greka klerulo estis pli fama ol la filozofo Arhximedo. Longe studadinte la problemojn de la geometrio kaj de la fiziko, li faris multe da eltrovoj. Li tiel multe komprenis pri la uzado de la levilo ke oni rakontas la sekvantan rakonteton pri li: Li diris al la regxo Hierono "Kiam oni donos al mi lokon sur kiu mi povos stari, mi mem ekmovos la mondon per mia levilo!" Zorge ekzameninte la ecojn de la sxrauxbo kaj de la cilindro, li elpensis diversajn masxinojn en kiuj sxrauxboj kaj cilindroj estas iamaniere kunigitaj. Uzante unu el tiuj masxinoj, oni povis facile pusxi al la akvo la sxipojn; kiujn antauxe la viroj mem enpusxis en la akvon, kun multe da laboro, aux tiris tien per cxevaloj. Uzante alian masxinon elpensitan de tiu greko, oni povis levi akvon de unu loko al alia. Ankoraux nun oni nomas tian masxinon la "sxrauxbo de Arhximedo." En la dauxro de granda militado kontraux la urbo Sirakuzo, sur la insulo Sikelio, Arhximedo elpensis diversajn masxinojn por helpi la Sirakuzanojn. Vidinte ke la sunlumo rebrilas de spegulo, li faris el speguloj masxinon per kiu li ekbruligis la sxipojn de la malamikoj. Cxi tiuj, ne komprenante kiamaniere* la sxipoj ekbrulis, estis multe timigitaj. Sed ecx helpite de Arhximedo la Sirakuzanoj ne venkis. Post iom da tempo, la malamikoj kaptis kaj tute detruis la urbon Sirakuzon. Nenies domo restis netusxita, kaj centoj da personoj estis mortigataj. Oni ne scias per kia morto Arhximedo mortis, sed eble la malamikoj, iel rekoninte la elpensinton de la spegulmasxino, jxetis lin en la maron aux alimaniere lin mortigis.Du artkonkursoj.
Vivadis en Grekujo antaux multaj jarcentoj du lertaj famaj pentristoj. Ili estis reciproke jxaluzaj, kaj neniam povis interparoli paceme. Ne povinte decidi la problemon, kaj eltrovi kiu el ili estas la plej lerta, ili fine arangxis konkurson pri la pentrado. Laux gxiaj reguloj, cxiu el ili pentris pentrajxon, por montri sian lertecon. Unu pentris teleron da vinberoj. Gxi estis tiel mirinde kolorigita ke ecx la birdoj venis kaj penis gxin mangxi, pensinte gxin ne nur pentrajxo, sed la vinberoj mem. "Nenia pentrajxo povos superi la mian," gxojege ekkriis la pentristo, "jen, la birdoj mem rekonas mian lertecon!" Tiam li diris al la alia artisto, "Nu, kial vi ne fortiras tiun kurtenon? Mi volas rigardi vian pentrajxon." La dua pentristo respondis kun rideto, "Jen estas mia pentrajxo. Nenie apud vi estas kurteno, sed vi vidas nur pentrajxon de kurteno antaux tiu konstruajxo." Tre mirigite, la pentrinto de la vinberoj diris "Vi ja superas min en la pentrado. Mi trompis la birdojn per mia pentrajxo, sed vi trompas ecx aliajn artistojn! Tia lerteco estas ja mirindajxo!"
Oni rakontas similan okazintajxon pri fama artisto kiu pentris multe da pentrajxoj por Aleksandro Granda. Malgajninte en konkurso kontraux iuj aliaj artistoj, li opiniis ke la jugxintoj estas maljustaj al li, precipe pro la jxaluzeco. Li ekkriis "Cxar niaj pentrajxoj estas bildoj de cxevaloj, ili certe postulas cxevalajn jugxantojn!" Tial oni enkondukis du aux tri cxevalojn. La cxevaloj, tute ne rigardinte la pentrajxojn de la aliaj artistoj, kuris rekte al tiu de la plendinta artisto, kaj klare montris sian rekonadon de la tie pentritaj cxevaloj. Surprizite, oni diris "Jen estas justaj jugxantoj!" Tuj oni lauxdis la pentriston kaj severe punis la malhonestajn homajn jugxintojn.La krepusko.
Estas tre agrable sidigxi sur la herbon, kaj rigardi la plilongigxantajn ombrojn, en la dauxro de bela somera vespero. La suno grade mallevigxas post la montetoj, la nuboj farigxas bele kolorigitaj, kaj la tuta pejzagxo pli kaj pli beligxas. Malrapide la krepusko anstatauxas la helan sunlumon, kaj fine cxie noktigxas. La krepusko estas la rebrilado de la sunlumo tra la atmosfero, post la mallevigxo de la suno mem, laux la jena maniero: la radioj suprenbriladas, en la aeron super niaj kapoj, en la okcidenta parto de la cxielo. De tie ili rebriladas tiamaniere ke la cxielo lumigxas. Kiam estas iom da nuboj sur la cxielo okcidenta, la sunradioj briladas rekte kontraux ilin, belege kolorigante tiujn nubojn. En tropikaj landoj la krepuskigxo okazas tre rapide. Gxi ne nur komencigxas subite, sed ankaux dauxras tre mallongan tempon. La noktigxo preskaux tuj sekvas la taglumon, kun rimarkinda subiteco. Apenaux komencigxas la krepusko, kiam la subiranta suno sxajnas fali preter la horizonto. Tute male, en landoj treege nordaj, krepuskigxas tre frue en la tago, kaj la krepusko dauxras longan tempon antaux ol la nokto venas. Efektive, en tiuj landoj la krepusko tute anstatauxas la nokton, dum ses monatoj de la jaro. Tie oni havas krepuskon dum la unua duonjaro, kaj la taglumon dum la sekvinta duonjaro. Krepusko dauxranta tiom da tempo estas tiel rimarkinda kiel tago de tia sama longeco. Mi dubas cxu tia dividado de la tempo inter tago kaj malhela nokto estas agrabla, sed oni povas neniel malhelpi gxin. Cxiu tre norda lando havas la saman travivajxon, cxiujare, kaj efektive oni apenaux rimarkas gxin. Pri cxiu plendanto oni nur diras "Li estas nenial malkontenta."La gordia ligajxo.
Unufoje en antikva tempo la regatoj de iu regxolando en Azio ne havis regxon. Ne sciante kion fari, ili demandis de la dioj. La dioj respondis, "Kiu ajn venos unue en nian sanktan templon hodiaux, por fari oferojn, estos via regxo." Okaze kamparano nomita Gordio venis al la templo, jxus post la tagigxo. La regatoj tuj rekonis la estontan regxon, kvankam li veturis sur peza malbela veturilo. Salutinte la surprizitan kamparanon, oni nomis lin regxo. Decidinte fari dankoferon al la dioj, Gordio metis en la templon la veturilon mem sur kiu li tien veturis, antaux ol li komencis regi kiel la nova regxo. La jugo estis alligita per granda ligajxo el sxnurego. Post la morto de Gordio oni grade komencis kredi ion tre interesan pri tio. Oni diris ke tiu, kiu povos iel ajn malligi tiun ligajxon, farigxos reganto super cxiuj regxoj de Azio.
Post kelkaj jaroj Aleksandro Granda decidis fari grandan militadon kontraux Azio, kaj alproksimigxis al la lando kie estis reginta Gordio. Kiam li demandis, "Kio estas cxi tie la plej interesa vidindajxo?" oni rakontis al li tion, kion oni diras pri la sxnurega ligajxo sur la veturilo de Gordio. Kompreneble Aleksandro deziris fari ion ajn utilan por venki Azion, tial li tuj venigis gvidiston por konduki lin al la templo. Alveninte tien, li zorge rigardadis la ligajxon, kaj ekzamenis la sxnuregon el kiu gxi estis farita. Tiam, elpreninte sian glavon el la glavingo, subite klinigxante li rekte tratrancxis la tutan ligajxon. "Nenio estas pli facila ol tio," li diris, "kaj nun mi ne dubas cxu mi certe regos super cxiuj regxoj de Azio." Pro tio, kion faris Aleksandro Granda, oni ankoraux nuntempe diras, kiam iu ajn superas malfacilajxon per kia ajn subita metodo, "Li trancxis la gordian ligajxon."La monahxoj kaj la azeno.
Iam du monahxoj reiris tra la arbaro al la monahxejo, dum grade krepuskigxis. Ambaux portis pezajn sakojn da terpomoj, kaj baldaux lacigxis, sed ne sciis kion fari. Okaze ili ekvidis azenon ligitan al arbo, kaj unu monahxo, haltinte, diris petole al la alia "Se vi anstatauxos la beston, mi havos portanton por miaj propraj sakoj, kaj ankaux por la viaj." Lia kunulo respondis "Nu, se la azeno portos miajn sakojn, mi mem gxoje restos en gxia loko." Jxus dirite, tuj farite. Malliginte la ligajxojn kiuj tenis la azenon, ili jxetis la sakojn trans la dorson de la utila besto. Unu monahxo tuj forkondukis la azenon, dum ambaux viroj lauxte ridis. Post tio, la dua monahxo sin ligis per la sama sxnurego kiu antauxe tenis la azenon. Kiam revenis la kamparano, kies azeno estis jxus sxtelita, li ekhaltis, multe mirigite, vidante homon tie ligita. La monahxo anoncis al li, "Cxar mi estis tro mangxema, Dio faris azenon el mi, antaux du jaroj. Mi jxus rericevis mian propran formon." Tuj la kredema kamparano invitis la petolan monahxon al sia hejmo. La monahxo restis tiun nokton cxe la kamparano, kaj la sekvintan tagon li foriris, beninte la kamparanon, sed kasxe ridante pri la afero. Tiam la kamparano iris vendejon, por acxeti alian azenon. Li ekvidis sian propran azenon, kiun la unua monahxo estis sendinta tien, post sia reveno al la monahxejo. La malsagxa kamparano, klinigxinte al la besto, diris "Ho, bona monahxo, mi vidas ke duan fojon vi jam estis tro mangxema!" La muta besto forte svingis la orelojn kaj skuis la kapon, pro la varma elspirajxo apud sia orelo. Tio sxajne estis respondo al la jxus diritaj vortoj, tial la malsagxa kamparano ree acxetis sian propran azenon. Cxiam poste li nek turmentis nek ecx laborigis gxin, kredante la azenon la sankta monahxo mem.Pri la gravitado.
1. Ofte oni parolas pri la pezeco de diversaj objektoj. Tia pezeco estas kauxzata de la forto kiun oni nomas la gravitado. Pro tiu forto ne nur objektoj sur la tero, sed ankaux la tero mem, havas konatan pezecon, kiun la kleruloj jam antaux longe kalkulis. La suno kaj la luno simile havas pezecon, cxar ili ambaux, same kiel la tero, movigxas laux tiu sama gravitado kiu efektive regas cxiujn el la cxielaj korpoj. Se la gravitado cxesus ekzisti, la riveroj ne plu fluus antauxen en siaj fluejoj. Ne fluante de altaj gxis malaltaj lokoj, la akvo disfluus, aux restus tie, kie ajn gxi okaze estus. Neniom da pluvo falus; kontrauxe, la malsekajxo en la aero ankoraux restus tie, en la formo de densaj mallumaj cxiamaj nuboj. Cxiuj vivaj estajxoj, cxiuj konstruajxoj, efektive cxio, baldaux disflugus de la rapide turnigxanta mondo. Cxiuj cxi nun devas resti sur la tero, tial ke la gravitado restigas ilin cxi tie. Se la gravitado ne plu ekzistus, nenio restus plu sur la tero. La aero mem ne plu cxirkauxus nin, sed gxi ankaux forlasus la mondon, tuj maldensigxinte. La fama angla filozofo Newton estis la unua, kiu studadis la kialon de la falado de objektoj. Li komencis, laux la rakonto, per okaza ekrigardo al falantaj pomoj en sia propra pomarbejo. Antaux tri jarcentoj, li eltrovis ke estas tia forto kia la gravitado, kaj difinis la naturajn legxojn laux kiuj la gravitado sin montras. Cxi tiu forto, kiu restigas cxion sur la tero, estas tamen la kauxzo de nia lacigxado, kiam ni marsxas aux kuras, cxar gxi faras nin pezaj, kaj tial ni ofte deziras halti kaj ripozi. Estas ankaux la malfacileco en la superado de tiu sama forto, kiu faras tiel malfacila la konstruadon de utilaj aersxipoj.La filozofo Sokrato.
Unu el la plej famaj grekaj filozofoj estis nomita Sokrato. Li estis malbela malalta persono, kun senhara kapo kaj dika korpo, sed malgraux tio li estis treege bona, nobla kaj sagxa. Li instruadis per interparolado kun la lernantoj. Kutime li komencis per demando pri io ajn, pri kio la auxskultanto respondos. Fine, la lernanto grade komprenis cxu liaj propraj opinioj pri la afero estas pravaj. Ankoraux nun oni nomas tiun metodon de instruado per la interparolado "la Sokrata metodo." Sokrato diradis tute sen timo cxion, kion li pensis, ecx pri la dioj kaj pri la nekredeblaj rakontoj pri la dioj. Se li ne estus tiel multe klariginta, eble li estus vivinta pli longan tempon. Sed multaj personoj malamis lin, precipe cxar li donis novajn ideojn al la junuloj, kiuj sekve komencis pensi por si mem, anstataux fari tion kion faras cxiu alia. Tial oni akuzis Sokraton en la jugxejo, nomante lin pekanto kaj malbonfaranto, unue, cxar li ne disdonas oferojn al la dioj, due, cxar li enkondukas novajn diojn (cxar li diris ke supernatura vocxo, kiu sendube estis lia nomo por la konscienco, parolis mallauxte cxe lia orelo), trie, cxar li malbonigas la junularon de la urbo. Se li estus konfesinte la kulpon kaj petinte pardonon, tiam la jugxistoj eble estus punintaj lin per nura monpago. Sed li fiere respondis ke efektive li multe plibonigas la junularon, kaj anstataux esti malutila, aux ecx neutila, li treege utilas al la urbo. Li diris ke oni havas nenian rajton puni lin, sed ke, kauxze de sia bonfarado al la urbo, li efektive meritas cxiutagan mangxon senpagan. Tamen, tute ne kompreninte kiel prava Sokrato estas, la jugxistoj mortkondamnis lin. Oni devigis lin trinki la venenon. Iom poste, en la malliberejo, li trankvile adiauxis siajn plorantajn amikojn, kaj akceptinte la venenan trinkajxon, sentime gxin trinkis.la ostracismo de Aristejdo.
La vorto ostracismo havas interesan devenon. En gxia komenco oni rekonas la grekan vorton kiu signifas "sxelon de la ostro." En gxia fino oni vidas la saman "-ismon " kiu, deveninte de la greka, ankoraux estas uzata kiel vortfino en multaj diversaj lingvoj. La nuna senco de la vorto, facile trovebla en anglaj vortaroj, devenas de la jena greka kutimo:
Sepdek jarojn antaux ol vivadis Sokrato, oni faris strangan legxon en lia urbo. Laux tiu, oni povis ekzili iun ajn estron kies ideoj pri la administrado de la urbo ne sxajnis pravaj. Cxi tion oni povis fari, tute sen jugxado aux ecx akuzado, cxar oni havis la jenan metodon: se cxe popola kunveno ses mil urbanoj vocxdonis kontraux iun ajn, tiu estis devigata foriri de la urbo, kaj forresti dek jarojn. Li povis neniel havigi al si pardonon, sed devis tuj foriri kvazaux konfesinta kulpulo. Por vocxdonoj, oni skribis la nomon de la kondamnoto sur peco da potajxo, aux pli ofte sur ostrosxelo. Gxuste tial oni nomas la kutimon ostracismo. Unufoje, kelkaj malamikoj proponis vocxdonadon pri la ostracismo de tre bona kaj nobla viro, nomita Aristejdo, kiu tute ne meritis tian punadon.
Antaux ol la kunveno disigxis, kamparano alproksimigxis al Aristejdo (kiu mem cxeestis), petante lian helpon, cxar la neinstruita kamparano ne povis skribi. La sagxulo diris "Kion vi volas skribi sur la sxelo?" La kamparano, ne sciante ke li parolas al la viro mem, respondis "Aristejdon." Skribinte gxin, Aristejdo demandis kun trankvila konscienco "Pro gxuste kiaj pekoj vi malamas Aristejdon?" La kamparano respondis, "Ho, mi ne kasxos al vi ke mi ecx ne konas lin! Sed mi deziras ekzili lin nur cxar min enuigas la sono de lia nomo. Mi tre enuas cxiam auxdante lin nomata Aristejdo la justa!"La glavo de Damoklo.
Antaux pli multe ol dumil jaroj vivis en Sirakuzo, sur la insulo Sikelio, tre kruela tirano. Li diris al si "Mi estu cxiopova!" Tial li faris multe da militadoj, kaj venkis ne nur barbarajn popolojn, sed ankaux multajn urbojn en Italujo kaj norda Afriko. Detruinte cxion sen kompato, li ordonis "La logxantoj estu vendataj por sklavoj!" Li deziris fari por si, el la venkitaj kaj sklavigitaj popoloj, unu grandan imperion. Sed la urboj cxie, ecx en Grekujo, ne kasxis al li sian grandan malamon al tia tirano. Tial li cxiam timis pri sia vivo, timante ke iu subite mortigos lin. Unufoje Damoklo, amiko de la tirano, diris al li, "Se mi estus tiel ricxa kaj pova kiel via regxa mosxto, mi estus treege felicxa!" La tirano respondis, "Venu al festo cxe mi, se tio placxas al vi, kaj eltrovu cxu mi devus esti felicxa aux ne." "Mi venos tre volonte," ekkriis Damoklo, "kaj mi dankas vian mosxton pro tia afableco!" La tirano gxentile respondis "Ho, estas nenio! Nur ne forgesu la deciditan horon!" Je la gxusta horo Damoklo iris al la festo, kie oni donis al li segxon flanke de la tirano mem. "Mangxu kaj trinku kiom ajn vi volas," konsilis la tirano, "kaj poste ni parolos pri la felicxeco." Damoklo tuj konsentis al tia propono, kaj agis laux la permeso tiel afable donita al li. Mangxante bonegan mangxajxon, kaj trinkante dolcxan vinon, li tute ne enuis cxe la festo. Baldaux la tirano diris "Rigardu supren, kaj vidu gxuste kian felicxecon mi havas!" Supren rigardinte, Damoklo ekvidis akran glavon, antauxe kasxitan al li de kurteno. Subtenate de unu sola haro, la glavo sxajnis kvazaux tuj falonta sur la kapon de Damoklo. "La dioj min helpu!" li ekkriis, forsaltinte de la tablo. Pro la jxus dirita stranga rakonto, oni ankoraux nun nomas la atendadon por io timeginda, kio sxajnas cxiam okazonta sed efektive ne okazas, "la glavo de Damoklo."La marxado de la dekmil grekoj.
Iam Ciruso, nepo de Ciruso Granda, sopiris je la imperio de sia pli maljunafrato, kiu sekvis la patron de ambaux fratoj kiel regxo, aux pli gxuste imperiestro. Decidinte forigi de la regxeco sian fraton, Ciruso petis la grekojn ke ili partoprenu en kelkaj negravaj militadoj. Multaj tiamaj grekoj tre volonte sin okupis je la batalado, pro la granda pago ricevata. La venditaj sklavoj kaj la detruitaj konstruajxoj cxiam provizis ilin je multe da ricxajxo, kaj krom tio la militistoj sxajnis gxui ecx la militadon mem. Estis tute indiferente al ili cxu la kauxzo de la militado estas prava kaj justa aux ne. Unue Ciruso nur petis ke ili helpu liajn proprajn soldatojn kontraux iuj najbaroj. Li kasxis al ili sian veran celon, cxar se la grekoj estus suspektintaj tion, kion li intencis fari, ili neniam estus akompanintaj lin tiel malproksimen de sia patrolando. Grade li kondukis ilin trans tutan Azion, kaj fine la dekmil grekoj komprenis cxion, kaj treege kolerigxis. Paroladante al ili, Ciruso tuj diris "Mi ne permesas ke vi reiru, kaj mi petegas ke vi antauxen marsxadu kun mi, sen plua prokrasto! Se mi sukcesos kontraux mia frato, mi certigas vin je mia honoro ke cxiu el vi revenos havante sakojn plenajn je ricxajxo! Estas nur necese ke vi fidu je mi, kaj cxio estos bona!" Tiam la soldatoj hontis je sia antauxa timo, kaj kuragxe antauxen marsxadis. Fine, apud granda urbo, la frato de Ciruso elvenis havante okcentmil soldatojn, por batali kontraux la centmil de Ciruso. Per la helpo de siaj grekoj, Ciruso estis preskaux venkinta en terura batalo, kiam subite li ekvidis sian fraton, je malgranda interspaco. Ekkriante "Mi vidas la viron!" li rajdis rekte al la regxo, jxetante sian pezan lancon al li. La sola rezulto estis la morto de Ciruso mem, cxar la amikoj de la regxo, kvinope kaj sesope atakinte Ciruson, lin tuj mortigis.La reirado de la dekmilo.
La grekaj militistoj sentis grandan teruron kiam Ciruso ne plu vivis. La celo de la longa marsxado ne povis esti plenumata, pro la morto de la obstina trokuragxa militestro mem. Kvankam la grekoj estis venkintoj, ili estis tute solaj en fremda lando, cxirkauxitaj de barbaroj kiuj, per trompemaj proponoj kaj falsaj promesoj pri amikaj interrilatoj, tuj okazigis la morton de la grekaj estroj. Senigite je siaj estroj, la kompatindaj viroj tute malesperis. Sed kelkaj subestroj, rapide kunveniginte la soldatojn, diris, "Ni mem kondukos vin per kiel eble plej rekta vojo hejmen! Ni faros nian eblon por ke ni cxiuj estu savitaj!" Cxar restis nenio alia por fari, la malfacila malgaja reirado de la grekoj komencigxis sen prokrasto. Ili transiris varmegajn ebenajxojn, supreniris kaj malsupreniris krutajn negxkovritajn montojn, meze de la vintro, kaj sen pontoj transiris largxajn riverojn. Cxie la malfidindaj barbaroj atakis ilin, kvazaux por ke neniu greko restu viva. Krom tio, la grekoj mortis dekope kaj dudekope cxiutage, pro varmegeco, malvarmegeco, laceco kaj malsateco. Fine, post nekredeblaj suferoj, la restajxo de la dekmil soldatoj alvenis sur monton, kaj ekvidis la maron. Lauxta ekkriego "La maro! La maro!" eksonis inter la lacaj viroj, el kiuj multaj ploris larmojn de gxojo. De infaneco ili alkutimis al la vojagxado per akvo, kaj post iom da ripozo ili sin provizis je sxipoj, por transiri la maron al la patrujo je kiu ili estis tiel longe sopirintaj. Treege interesa historio koncerne la tutan aferon estas verkita de fama greka verkisto, kiu estis akompaninta Ciruson por ke li povu gxui kaj studi cxion interesan sur la vojo. Tiu azia militado de Ciruso nepre estas unu el la plej rimarkindaj okazintajxoj iam priskribitaj, ecx sen escepto de la posta irado tien de Aleksandro Granda.Aleksandro Granda.
Permesu ke mi diru kelkajn vortojn pri la vivo de Aleksandro Granda, kiu ne estis matura viro sed havis nur dudek jarojn kiam li farigxis regxo. Liaj gepatroj estis tre zorge edukintaj lin, kaj la filozofo Aristotelo, kiun li tre alte estimis, estis unu el liaj instruistoj. Aleksandro firme tenadis sian propran regxolandon, kaj ankaux Grekujon, kiun lia patro estis venkinta; krom tio, li faris militadojn kontraux diversaj fremdaj landoj, unue en Azio, tiam en Afriko, kie li fondis urbon, kaj gxin nomis Aleksandrio. Aleksandrio nepre estis belega ricxa urbo. Tie trovigxis* poste la fama Aleksandria biblioteko. Se gxi ne estus detruita de fajro, en la dauxro de iuj militadoj, ni sendube konus multe pli bone la sciadon de la antikvaj grekoj, kiuj versxajne estis la plej klera popolo iam vivinta en Euxropo. Venkinte Egipton, Aleksandro reiris en Azion, gxis tre orienta kaj suda partoj, venkante cxiujn cxie, kvazaux ili estus la plej malkuragxaj popolacxoj en la mondo. Sed spite cxies petoj li estis obstinacxe nezorgema pri sia sano, kaj subite, ho ve, li mortis pro febro, tricent dektri jarojn antaux Kristo. Se li ne estus tiel frue mortinta, kiel multe li estus eble elfarinta! Li esperis venki Hispanujon, Italujon, kaj, mallongavorte, tiom de la okcidenta mondo kiom li jam posedis de la orienta. Tiam li celis kunigi cxion en unu vastan imperion, kvazaux por fari el la mondo unu grandan familion. Li intencis ke la milionoj da enlogxantoj akceptu komunajn legxojn kaj kutimojn, ecx komunan lingvon, -- kredeble la grekan. Eble li ja havis la kapablecon por fari cxion cxi. Estas pro tio ke oni ofte auxdas la diron "Aleksandro sopiris je aliaj mondoj por venki." Tamen, kiel malgranda estis tiu mondo kiun li konis! La tiamuloj konis nur malgrandan parton de Afriko, de Azio, ecx de Euxropo. Ili sciis nenion pri Anglujo, aux pri la vastaj kontinentoj Auxstralio, norda kaj suda Amerikoj.Sirakuzo, la 2an de marto, 1911.
Kara Amiko,
Sendube vin surprizos ricevi leteron skribitan de mi cxe hotelo en cxi tiu urbo, ne tre malproksime de via propra oficejo! Via bofrato, kiun mi okaze renkontis hieraux en la posxtoficejo, donis al mi vian adreson. Gxis nun, mi estas tiel okupata ke mi ne havis la tempon ecx por telefoni al vi. Sed nun mi havas du aux tri minutojn da libera tempo, kaj mi tuj ekkaptas la okazon por skribi letereton, petante ke vi vespermangxu kun mi hodiaux vespere, cxe la hotelo kie, kiel vi vidas, mi logxas de antaux unu tago. (Pardonu, mi petas, "ke" mi finas cxi tiun leteron per krajono, sed mi jxus eltrovis ke restas neniom plu da inko en mia fontanplumo.) Venu je la sesa, se tiu horo estas konvena. Bedauxrinde, mi devos forresti de la hotelo la tutan posttagmezon, pri komercaj aferoj, alie mi vin renkontus cxe la tramvojo, kie haltas la tramveturiloj. Estos plej bone, mi opinias, ke vi iru rekte al mia cxambro, numero 26, kie mi senprokraste vin renkontos, se mi ne estos efektive jam vin atendanta. Ni esperu ke la cxefkuiristo preparos al ni bonan mangxon! Mi esperas ke vi malatentos la falantajn negxerojn, kaj nepre venos, responde al mia iomete subita invito, cxar ni ja havos multe da komunaj travivajxoj por priparoli. Do gxis la baldauxa revido je la vespermangxo!
Kun plej amikaj salutoj, Roberto.
Boston, 13/VII/1911.
Wilson kaj Jones, Nov-Jorko. Estimataj Sinjoroj: Bonvolu sendi al mi per revenanta posxto vian plej novan prezaron. Ni baldaux bezonos iujn novajn meblojn por niaj oficejoj, precipe skribtablojn, tablojn konvenajn por skribmasxinoj, kaj specialajn librujojn, farotajn laux niaj bezonoj. Se viaj prezoj estas konvenaj, ni sendube volos mendi de vi tian meblaron.         Kun respekto,
J. F. Smith, cxe Brown kaj Brown.
Nov-Jorko, 17/VII/1911.
Sinjoro J. F. Smith, cxe Brown kaj Brown, Nov-Jorko. Estimata Sinjoro: Ni havas la honoron sendi al vi en aparta koverto nian plej novan prezaron, al kiu ni petas ke vi donu vian atenton, precipe al pagxoj 15-29. Tie vi trovos priskribitaj niajn plej bonajn oficejajn meblarojn. Ni senpage metos cxiujn acxetitajn meblojn sur la vagonaron, sed kompreneble ni ne pagos la koston de la sendado. Ni plezure fabrikos specialajn librujojn laux viaj bezonoj, kaj volonte ricevos viajn ordonojn pri tio. Niaj prezoj estos kiel eble plej malaltaj. Esperante ke la meblaroj priskribitaj en nia prezaro, kune kun la tie-presitaj prezoj, estos plene kontentigaj, kaj certigante al vi ke ni zorge plenumos cxiun mendon, ni restas,
Tre respekte la viaj,
Wilson kaj Jones.
Bostono, la 27an Majo.
Sinjoro B. F. Brown, Sirakuzo, Nov-Jorka Sxtato. Kara Sinjoro: Vian adreson ni dankas al niaj komunaj amikoj Sinjoroj Miller kaj White, kaj per cxi tio ni permesas al ni proponi al vi niajn servojn por la vendado de tiaj infanludiloj, kiajn vi fabrikas. Ni havas bonegajn montrajn fenestrojn, en nia butiko, preskaux meze de la cxefstrato en la urbo, kaj en nia butiko trovigxas suficxe da grandaj vitramebloj. Tial ni povus tre oportune administri tian aferon. Ni multe gxojos se vi respondos kiel eble plej baldaux, sciigante al ni kiom da procento vi donos, kaj kiajn arangxojn vi volus fari. Ni certigas al vi ke en cxiu okazo ni penos fari nian eblon por via plej bona intereso. Kun alta estimo, D. Rose.Pri la kamero.
Bostono, 12/XI/1910.
Brown kaj Ko., Nov-Jorko. Sinjoroj: Vidinte vian reklamon en gazeto al kiu mi abonas, mi skribas por peti ke vi sendu al mi priskribajxon de via kamero nomita "La Infaneto," kiun eble mi deziros provi. Bonvolu ankaux sendi dekduonon da platoj, 6 x 9 centimetrojn, por kiu mi cxi* kune sendas spesmilon kaj duonon. Kun respekto,J. C. Smith.
Nov-Jorko, 18an novembro, 1910.
Kara Sinjoro: Respondante al via estimata letero de la 12a, ni donas cxi sube mallongan priskribajxon de nia bonega fotografilo nomita "La Infaneto." "La Infaneto" kamero havis neesperitan sukceson, kaj estas vendita po miloj da ekzempleroj. Cxie oni unuvocxe lauxdas gxian malgrandan kaj tamen bonegan konstruon, kaj ankaux gxian firman samtempe facilan funkciadon. Gxi ne estas pli granda ol monujo, tial gxi ne bezonas pli multe da spaco ol tiu, kaj povas esti portata kaj uzata treege konvene. La dimensioj de la fermita kamero estas 8 x 5 x 6.5 centimetroj. La pezo, kun objektivo, tri platingoj, kaj malbrila vitro, estas 365 gramoj. "La Infaneto" estas konstruita tute el metalo, kaj kovrita de bonega bovledo. Kiam oni malfermas la aparaton, la objektivo samtempe enfokusigxas, tiamaniere ke la kamero estas preta por uzado post unu sekundo, cxar la objektivfermilo estas cxiam strecxita. Sekve: neniaj preparadoj, nenia prokrasto je la ekfotografado. La negativoj estas klaraj gxis la bordo, kaj tial konvenaj por pligrandigo. Cetere, oni scias ke bona pligrandigo ofte pli kontentigas ol malgranda originalo. Precipe cxe promenoj kaj vojagxoj oni tial volonte preferas la malgrandan "Infaneton," por poste pligrandigi la negativojn. Por la pligrandigo ni fabrikas specialajn taglum-pligrandigajn aparatojn, kies prezoj estas malaltaj (vidu en nia prezaro). Ni ne sxangxis la konstruon de "La Infaneto" de post 1909, cxar gxis nun gxi estas cxiurilate kontentiga. Sole la rapideca reguligo de la momenta fermilo estas plibonigita, cxar ni gxin fabrikas kun speciala auxtomata fermilo, kiu estas arangxita por malfermoj dauxraj, kaj momentaj, je unu sekundo gxis unu centono da sekundo. Esperante ke ni baldaux ricevos mendon de vi, kaj certigante al vi ke ni tre zorge plenumos iun ajn mendon, ni restas. Tre respekte la viaj, Brown & Ko. Per C.